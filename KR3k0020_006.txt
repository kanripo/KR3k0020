# -*- mode: mandoku-view; -*-
#+TITLE: 職官分紀
#+DATE: 2015-08-24 23:30:06.524601
#+PROPERTY: ID KR3k0020
#+PROPERTY: BASEEDITION WYG    
#+PROPERTY: JUAN 卷六
<pb:KR3k0020_WYG_006-1a>¶
欽定四庫全書¶
　職官分紀卷六¶
　　　　　　　　　　　　宋　孫逢吉　撰¶
　　門下省¶
隋百官志門下省置侍中給事黄門侍郎各四人掌侍¶
從左右擯相威儀盡規獻納糾正違闕監合嘗御藥封¶
璽書侍(案隋志以前歴代/沿革原本並缺)郎中髙功者在職一年詔加¶
侍中祭酒與侍郎髙功者一人對掌禁令公車太官太¶
<pb:KR3k0020_WYG_006-1b>¶
醫等令驊騮厩後丞齊門下省掌獻納諫正及司進御¶
之職侍中給事黄門侍郎各六人錄事四人通事令史¶
主事令使各八人統局六領左右局領左右各二人左¶
右直長四人尚食局典御二人丞監各四人尚藥局典¶
御及丞各二人侍郎師尚藥監各四人主衣局都統子¶
統各二人齊師四人殿中局殿中監四人隋門下省納¶
言二人給事黄門侍郎四人錄事通事令史各六人又¶
有散騎常侍通直散騎常侍各四人諫議大夫七人散¶
<pb:KR3k0020_WYG_006-2a>¶
騎侍郎四人員外散騎常侍六人通直散騎侍郎四人¶
並掌部從朝直又有給事二十人員外散騎侍郎二十¶
人奉朝四十人並掌同散騎常侍等兼出使勞問統城¶
門尚食尚藥符璽御府殿内等六局城門局校二人直¶
長四人食醫四人尚藥局典御二人侍醫直長各四人¶
醫師四十人符璽御府殿内局監各二人直長四人煬¶
帝分門下太僕二司取殿内監名以為殿内省并尚書¶
門下内史秘書以為五省門下省减給事黄門侍郎員¶
<pb:KR3k0020_WYG_006-2b>¶
置二人去給事之名移吏部給事郎名為門下之職位¶
次黄門下置員四人從五品省讀奏案廢散騎常侍諫¶
議大夫散騎侍郎等常員改符璽監為郎置二員為從¶
六品加錄事階為正八品以城門殿内尚食尚藥御府¶
等五局𨽻殿内省十二年又改納言為内侍¶
唐百官志門下省侍中二人正二品(龍朔二年改門下/省曰東臺垂拱元)¶
(年改門下省曰鸞臺/開元元年曰黄門省)門下侍郎二人正三品下左散騎¶
常侍二人正三品左諫議大夫四人正四品下給事中¶
<pb:KR3k0020_WYG_006-3a>¶
四人正五品上左補闕六人從七品上左拾遺六人從¶
八品上符寳郎四人從六品上典儀二人從九品下城¶
門郎四人從六品上符寳郎四人從六品上門下省有¶
錄事四人從七品上主事四人從八品下(有令史二十/二人書令吏)¶
(四十三人甲庫今十三人能書一人博書二人亭長六/人掌固十四人修補制勅匠五人裝演一人起居郎三)¶
(人賛者/六人)¶
職官志初秦漢置侍中曹無臺省之名自晉始置門下¶
省南北朝皆因之舊制宰相常於門下省議事謂之政¶
<pb:KR3k0020_WYG_006-3b>¶
事堂永淳二年七月中書令裴炎以中書執政事筆遂¶
移政事堂於中書門下其印改為中書門下之印¶
六典初秦漢置侍中曹無臺省之名自晉始有門下省¶
歴宋齊梁陳後魏北齊隋國初皆曰門下省龍朔二年¶
改東臺咸亨元年復舊光宅元年改為鸞臺神龍元年¶
復嶲開元元年改黄門監五年復曰門下省¶
國朝門下省掌讀省審覆奏駮正行御史所糺諸司不¶
法考察吏部擬差職事官奏斷獄案受發通進表狀進¶
<pb:KR3k0020_WYG_006-4a>¶
寳印差行事官給逓馬劵賜旌節及命婦冠帔僧道紫¶
衣師號應有法式所上之事¶
　　侍中(納言/)¶
前漢百官表侍中秦官也侍中加列侯將軍卿大夫將¶
都尉尚書太醫太官令至郎中無員多至數十人侍中¶
得入禁中¶
後漢百官志侍中比二千石(漢官秩云千石周禮太/僕干寳注曰若漢侍中)本¶
注曰無員常侍左右賛導衆事頋問應對法駕出則多¶
<pb:KR3k0020_WYG_006-4b>¶
識者一人参乗餘皆騎在乘輿車後本有僕射一人中¶
興轉為祭酒或置或否(蔡質漢儀曰侍中常伯選舊儒/髙徳博學淵懿仰覘俯視切問)¶
(近對喻㫖公卿上殿稱制参乘佩璽秉劍員本八人陪/見舊在尚書令僕射下尚書正令官出入禁中武帝時)¶
(侍中莽何羅挾刄謀逆由是侍中出禁外有事乃入畢/即出王莽秉政侍中復入與中官共上章帝元和中侍)¶
(中郭舉與後宫通㧞佩刀驚/上舉伏誅由是侍中復出外)¶
後漢輿服志武冠一曰武弁大冠諸武官冠之侍中加¶
黄金璫附蟬為文貂尾為飾謂之趙惠文冠¶
漢舊儀侍中無員或列侯將軍衞尉光禄大夫為之得¶
<pb:KR3k0020_WYG_006-5a>¶
舉非法又曰侍中左右近臣見皇后如見帝見婕妤行¶
則對壁坐則伏茵¶
環濟要畧侍中古官也或曰風后為黄帝侍中周時為¶
常伯常者言其道徳可常遵也秦始皇復故冠貂蟬漢¶
因而不改侍帷幄受頋問拾遺於左右出則負璽以從¶
秩二千石¶
應劭漢官儀侍中周官也金貂蟬左金取堅剛百錬不撓¶
蟬取居髙食潔口在腋下貂内勁悍而外温潤侍中便¶
<pb:KR3k0020_WYG_006-5b>¶
左右與帝升降論思近對拾遺補闕百僚之中莫密於¶
兹又曰侍中秩千石黄門有盡宣署玉堂署各有長一¶
人¶
晉職官志侍中按黄帝時風后為侍中於周為常伯之¶
任秦取古名置侍中漢因之秦漢俱無定員以功髙者¶
一人為僕射魏晉以來置四人别加官者則非數掌導¶
賛威儀大駕出則次直侍中䕶駕正直侍中負璽陪乘¶
不帶劍餘皆騎從御坐殿與散騎常侍對扶侍中居左¶
<pb:KR3k0020_WYG_006-6a>¶
常侍居右備切問近對拾遺補闕及江左哀帝興寜四¶
年桓温奏省二人後復舊¶
宋百官志侍中四人掌奏事直侍左右應對獻替法駕¶
出則正直一人負璽陪乘殿内門下衆事皆掌之周公¶
戒成王立政之篇所云常伯即其任也侍中本秦丞相¶
史也使五人徃來殿内東廂奏事故謂之侍中漢西京¶
無員多至數十人入侍禁中分掌乘輿服物下䙝器虎¶
子之属武帝世孔安國為侍中以其儒者特聽掌御唾¶
<pb:KR3k0020_WYG_006-6b>¶
壺朝廷榮之久次者為僕射漢東京又属少府猶無員¶
掌侍左右賛導祠事顧問應荅法駕出則多識一人負¶
傳國璽操斬白蛇劍参乗餘皆騎在乘輿車後光武世¶
改僕射為祭酒漢世與中官俱止禁中武帝時出禁外¶
有事乃入事畢則出王莽秉政復入與中官俱止魏晉¶
以來置四人别加官不在數秩比二千石¶
南齊百官志侍中漢世為親近之職魏選用稍増華重¶
而大意不異齊世朝㑹多以美姿容者兼官永元三年¶
<pb:KR3k0020_WYG_006-7a>¶
東昏南郊不欲親朝士以主璽陪前代未嘗有也侍中¶
呼為門下亦置令史¶
陳侍中舎有八區論者或言員本八人¶
後魏書侍中魏末置成軌王温平李封津並為中侍中¶
隋百官志侍中四人掌侍從左右擯相威儀盡規獻納¶
糾正違闕後齊侍中六人後周初有御伯中大夫二人¶
掌出入侍從属天官府保定四年改為納言二人煬帝改¶
為侍内¶
<pb:KR3k0020_WYG_006-7b>¶
唐百官志侍中二人正二品掌出納帝命相禮儀凡國¶
家之務與中書令參摠而顓判省事下之通上其制有¶
六一曰奏鈔(謂祭祀之度國用授六品下官/斷流以下罪及除免官當者)二曰奏彈¶
(謂御史糾劾百/司不法之事)三曰露布(謂諸軍破賊申尚/書兵部而開奏焉)四曰議(謂/朝)¶
(廷之疑事下公卿議/理異同奏而裁之)五曰表六曰狀(蔡邕獨斷凡羣臣/上書通於天子者)¶
(四品一曰章二曰奏三曰表四曰駮議章者稱稽首上/以聞謝恩陳事詣闕通者也奏者上言稽首言下言稽)¶
(首以聞其中有所請若罪法劾案公府通送御史臺卿/校送謁者臺通者也表者上言臣某言下言臣某誠惶)¶
(誠恐頓首頓首死罪死罪左右下附曰某官某甲上以詣/尚書通者也公卿校尉諸將不言姓大夫以下皆言姓)¶
<pb:KR3k0020_WYG_006-8a>¶
(報章曰聞報奏曰可其表由尚書報所由云已奏如書/凡章表以啟封其官宻事得皂囊其有疑事公卿百官)¶
(㑹議而執異議者曰校議曰某官主議以為如是下言/愚戅異議其合於上意者文報曰某官某甲可漢承秦)¶
(法羣臣上書皆言昧死言王莽慕古改昧死曰稽首光/武因而不改章表制度自漢以後多相因循隋令有奏)¶
(鈔奏彈露布等皇朝因之其駮議表狀等/至今常行其奏鈔露布侍中審自餘不審)以上乃審其¶
餘覆奏畫制可而授尚書省行幸則負寳以從版奏中¶
嚴外辦還宫則請降輅解嚴皇帝齋則請就齋室升殿¶
則奉玉幣盥則奉匜取盤酌罍水賛洗酌泛齊受虗爵¶
進福酒皆左右其儀饗宗廟進瓉而賛酌&KR0650;酒既祼賛¶
<pb:KR3k0020_WYG_006-8b>¶
酌醴齊耤田則奉耒四夷朝見則承詔勞問臨軒命使¶
冊皇太后皇太子則奉詔降宣命慰問聘召則涖封題¶
發驛遣使則給魚符凡官爵廢置刑政損益授之史官¶
既書覆涖其記涖職事官六品以下進擬則審其稱否¶
而進退之(武徳元年改侍内曰納言三年曰侍中龍朔/二年曰左相武后光宅元年曰納言開元元)¶
(年改侍中曰監天寳元年/曰左相至徳二年曰侍中)¶
唐官品志侍中髙功者在職一年詔加侍中祭酒與侍¶
郎髙功者一人掌禁令¶
<pb:KR3k0020_WYG_006-9a>¶
六典侍中二人正三品(晉令侍中品第三武冠絳朝服/佩水蒼玉東晉桓温奏省二人)¶
(後復舊梁氏秩二千石品第三後班第十二陳氏依梁/魏侍中六人加官無數初從一品太和中革令正第三)¶
(品北齊因之隋氏諱忠改納言置二人/正第三品唐大厯二年陞為正二品)¶
五代史百官志北齊侍中因後魏置六人掌獻納諌正及¶
進御之職参預諸公論國政¶
國朝元祐令侍中正一品¶
出則参乘入侍左右(前漢金日磾為侍中光禄大夫既/親近未嘗有過失帝甚信重之賞)¶
(賜累千金出則驂乘入侍左右貴戚多竊怨曰/陛下妄得一胡而反貴重之帝聞之愈厚焉)冠鵕䴊¶
<pb:KR3k0020_WYG_006-9b>¶
傅脂粉(惠帝時侍中皆冠/鵕䴊具帶傅脂粉)年十二(桑𢎞羊雒陽賈人子/以心計年十二為侍)¶
(中/)年十五(張良子辟疆中/年十五為侍)年十八(霍去病以皇后姊子年/十八為侍中善騎射)¶
封侯参乘(張彭祖宣帝時為侍中少與帝同/親硯席以舊恩封侯出則参乘)九男為侍¶
中(史丹元帝世為侍中帝出陪乘/甚有寵九男皆以丹任為侍中)學先王之道知君臣¶
之義(谷永對云昔龍筦納言而帝命惟允四輔既備成/王靡有過事勅正左右齊栗之臣戴金貂之飾執)¶
(常伯之職者皆使學先王之道知君臣之義濟濟謹孚/旡敖戲驕恣之道則左右肅乂羣僚仰法也師古曰常)¶
(伯侍中也伯長也常使長事者/也一曰帝任使之人此為長也)子孫為侍中(張安世自/宣元以来)¶
(子孫為/侍中)帝以為忠(上官桀為中廐令上嘗疾及愈見馬/多瘦怒曰汝以我不復見馬耶桀頓)¶
<pb:KR3k0020_WYG_006-10a>¶
(首曰臣聞聖體不安日夜憂懼意不在馬言/未卒泣數行下帝以為忠親近之以為侍中)宜寵異之¶
(班伯為侍中後上朝東宫太后泣曰聞帝顔色疲黒班/侍中本大將軍所舉宜寵異之益求其比以輔聖徳宜)¶
(遣冨平侯且就國許商為少府師丹為光禄勲伯遷水/衡都尉與兩師並侍中皆秩中二千石毎朝東宫常從)¶
(有及大政俱使諭指於公卿上亦稍/厭遊賞而復經書之業太后甚悦)内輔参聽斷(後漢/和帝)¶
(紀皇太后詔守文之際必有内輔以参聴斷侍中憲朕/之元兄行能兼備忠孝尤篤先帝所器親受遺詔當以)¶
(舊典輔/斯職焉)敬受侍中言以為後戒(謝承後漢書劉陵為侍/中車駕祠南郊陵参乘)¶
(上起早升輿眠恭跪接覺曰陛下萬乘之主宜正/立上有悦色曰敬受侍中言以為後戒更自整頓)諫止¶
開鴻池(趙典再遷為侍中時帝欲廣開鴻池典諫曰鴻/池汎濫已且百頃猶復増而深之非所以崇唐)¶
<pb:KR3k0020_WYG_006-10b>¶
(虞之約己遵孝文之愛/人也帝納其言而止)強項真楊震子孫(楊震孫竒靈/帝時為侍中)¶
(帝從容問竒曰朕何如桓帝對目陛下之於桓帝/猶虞帝之於唐堯帝不悦曰卿強項真楊震子孫)博選¶
耆儒宿徳(朱穆因進見復陳奏臣聞漢家舊學置侍中/常侍各一人省尚書事黄門侍郎一人𫝊發)¶
(書奏皆用姓族自和熹太后以女子稱制不接公卿乃/以閹人為常侍小黄門通命兩宫自此以來權傾人主)¶
(窮困天下宜皆罷遣博選耆儒宿徳與参政事帝/怒不應穆伏不肯起左右𫝊出良久乃趨而去)面稱¶
朕違(爰延為侍中帝遊上林苑從容問延曰朕何如主陳/也對曰陛下如漢中主帝曰何以言之曰尚書令)¶
(蕃任事則治中常侍黄門豫政則亂是以知陛下可與/為善亦可與為非此中主之謂也帝曰昔朱雲廷争折)¶
(檻今侍中面稱/朕違敬聞命矣)著楚辭(王逸字叔師順帝時為侍中著/楚辭章句行於代其賦誄書論)¶
<pb:KR3k0020_WYG_006-11a>¶
(及雜文凢二十一篇又/作漢書三百二十三篇)諸皆少年(李固字子堅諫帝云/臣一日在朝㑹見諸)¶
(侍中皆年少無一宿儒可/顧問者乃進楊厚黄瓊)伏青蒲上(史丹為侍中元帝/寢疾丹以親密近)¶
(臣得親疾候上閒獨時丹/直入卧内頓首伏青蒲上)親密近臣(上/)進見問得失(謝/承)¶
(後漢書公孫暉拜博士侍中國有疑事常使進見/問其得失所陳皆據經依義補益國家深見省納)據經¶
依義補益國家(上/)疑事密問(劉淑為侍中朝夕見議竭/忠於朝補政二百餘事皆)¶
(著為篇章朝廷有/疑事密諮問焉)八俊(周舉字宣光順帝時詔遣八使/廵行風俗皆選有威名者乃奏)¶
(舉為侍中與杜喬周栩馮羡欒巴張綱郭遵太/尉長史劉班分行天下使同日而拜號曰八俊)解經不¶
窮(東觀漢記戴馮為侍中正旦朝㑹百寮畢㑹帝令羣/臣能說經者更相問難義有不通輙奪其席以益通)¶
<pb:KR3k0020_WYG_006-11b>¶
(者馮遂重坐五十餘席故京師/為之語曰解經不窮戴侍中)重坐五十餘席(上/)含雞¶
舌香(侍中廼存年耆口臭上出雞舌使含之雞舌香頗/小辛螫不敢咀咽自嫌有過賜毒藥歸舍辭訣欲)¶
(就便宜家人哀泣不知賴僚友請問其&KR0317;失求眎其藥/及口香共笑之更為含食其意遂解存鄙儒蔽於此耳)¶
(其餘闒茸/不可稱)三代侍中(馮魴字孝孫父子兄弟/並帯青紫三代侍中)綠車載送¶
衞尉府(衛尉金敞疾甚成帝拜子涉為侍/中送衞尉府載以皇孫車寵之)引在帷幄(張/衡)¶
(為侍中帝引在帷幄諷議左/右常侍問衡天下所疾苦者)問舊事輙對(李直字元春/為侍中章帝)¶
(西謁園陵直陪乘問/舊事輒對由是見重)彤管貂璫(魏應璩詩彤管弭納言/貂璫衣武弁出入承明)¶
(廬車服/一何煥)對求徑寸珠(蘇則字文師帝問曰前破酒泉張/掖西域通使燉煌獻徑寸之珠可)¶
<pb:KR3k0020_WYG_006-12a>¶
(復求市益得則對曰若陛下化洽小國徳流沙/漠即不求自至求而得之不足為貴也帝嘿然)膝非佞¶
人枕(則拜侍中與董昭同寮昭嘗枕則膝/臥則推之曰蘇則之膝非佞人枕也)在職三年多¶
所駮易(盧毓為侍中是時散騎常侍劉劭受詔定律未/就毓上論古今律制之意髙堂隆數以宫室事)¶
(切諌帝不悦毓以君明臣直古之聖王恐不聞其過故/有敢諫之鼓近臣盡規此乃臣等所不及隆諸生名為)¶
(狂直陛下宜容之毓/在職三年多所駮易)在朝畧不交接(劉&KR0110;字子陽為侍/中在朝畧不交接)¶
(時人或問其故&KR0110;荅曰魏室即祚尚新智者知命俗或/未咸僕在漢為支葉於魏備腹心寡偶少徒於宜未失)¶
(也/)引裾(辛毗遷侍中時帝以徙兾州户十萬實於河南/毗曰陛下不以臣不肖置之左右安得不與臣)¶
(議帝不荅起入内毗隨/而引其裾帝奮衣不還)領丞相東西曹掾(陳羣為侍中/領丞相東西)¶
<pb:KR3k0020_WYG_006-12b>¶
(曹/掾)戴蟬珥貂(王粲為侍中文帝贈詩曰戴蟬珥/貂朱衣皓帶入侍帷幄出擁華盖)入侍帷¶
幄出擁華葢(上/)執虎子(魏畧舊儀曰侍中親省起居俗/因謂之執虎子始蘇則為侍中)¶
(有與則同隱居者是時仕甫歴縣令適京師見則謂之/曰仕進名止執虎子則笑曰我誠不能效汝蹇蹇驅鹿)¶
(車/也)強識博聞(魏國既建杜襲為侍中與王粲和洽並用/粲強識博聞太祖遊觀多得骖乘至見敬)¶
(不及洽襲嘗獨見至夜半粲性躁競起坐曰不知公對/杜襲道何等也洽笑曰天下事豈有盡耶卿晝視可矣)¶
(於此欲/兼之乎)弱冠(蜀志關興字安少有令聞丞相/諸葛亮深器異之弱冠為侍中)招納蠻戎¶
(馬良字季長先主稱尊號以良為侍中及東征呉遣/良入武陵招納五谿蠻戎渠帥皆受號印咸如意焉)服¶
不精細食不重膳(呉志大帝時是儀為侍中服不精細/食不重膳貧困家無儲蓄聞之幸儀)¶
<pb:KR3k0020_WYG_006-13a>¶
(舍求視䟽飯親嘗之對之歎息即増/俸賜益田宅儀累辭讓以恩為戚)掌御唾壺(孔氏連/叢孔臧)¶
(與子琳書曰侍中安國時見崇禮不供䙝事獨/得掌御唾壺朝廷之士莫不榮之此汝親見)在朝稱¶
為儒宗(益部耆舊傳董秩少從師學大將軍何進表薦/資游夏之徳述孔氏之風宜勅公車待詔以異)¶
(禮諮謀竒䇿靈帝徵拜侍中/在朝稱為儒宗甚見器待)七車(張寛漢武帝時為侍/中從祀甘泉至渭水)¶
(橋有女子浴於渭水乳長七尺怪其異遣問之荅曰帝/之後第七車知我所以來寛在第七車對曰天星主祭)¶
(祀者齋戒不嚴/則女人現耳)七世(三輔故事金日磾忠勤/守節金氏七世為侍中)從容諷議¶
拾遺左右(文士傳張衡為侍中嘗居/帷幄從容諷議拾遺左右)興一代之志(魏志/昔文)¶
(帝陳王以公子之尊博好文采同聲相應才士並出惟/王粲等六人最見名而粲時處常伯之官興一代之志)¶
<pb:KR3k0020_WYG_006-13b>¶
(其不可/勝紀)識舊玉佩(摯虞决疑要注曰漢末䘮亂絶無佩/玉魏侍中識漢舊始復作之今之玉)¶
(佩受法/於粲也)以能書留補(韋誕以能書留補侍中魏/氏寳器銘題皆誕書也)官失其¶
任得者亦不足貴(安平王孚為魏太子中庻子魏文帝/即位選侍中常侍等官太子左右舊)¶
(人頗諷諭主者便欲就用不調餘人孚曰雖有堯舜必/有稷契今嗣王新立當進用海内英賢猶患不得如何)¶
(欲因際㑹自相薦舉官/失其任得者亦不足貴)有經國之幹(晉任愷字元褒為/侍中有經國之幹)¶
(萬幾大小愷多管之愷/性忠正以社稷為己任)貂蟬盈坐(趙王倫僣即帝位同/謀者皆超階越次不)¶
(可勝紀至於奴卒厮役亦皆命以爵位每朝/㑹貂蟬盈坐時人為之語曰貂不足狗尾續)假還本鄉¶
葬妻(魏舒代山濤為侍中舒三娶妻皆亡於是自/表假還本鄉葬妻上賜地一頃錢五十萬)恂恂¶
<pb:KR3k0020_WYG_006-14a>¶
濟濟(王濟自武子為侍中與侍中孔恂楊濟同列一時/秀彥武帝常㑹公卿藩牧於乾武殿頋濟恂而謂)¶
(諸公曰朕左右可/謂恂恂濟濟矣)血濺御服(嵇紹為侍中天子承詔馳/詣行在所值王師敗績於)¶
(蕩隂百官及侍衞莫不潰散唯紹儼然端冕以身扞衞/兵交御輦飛箭兩集紹被害於帝側血濺御服及事定)¶
(左右欲浣衣帝/曰此嵇侍中血)問貂璫不知所出(桓帝末侍中蟬参乘/問貂璫何法不知所)¶
(出又問地震云不為/史還宫左遷議郎)改詔(王坦之為侍中簡文帝疾詔/大司馬温周公居攝政事坦)¶
(之自持詔入於帝前毁之帝曰天下儻來之運卿何所/嫌坦之曰天下宣元之天下陛下何得專之帝乃使坦)¶
(之改/詔焉)領衞優重(沈演之為侍中衞將軍文帝謂之曰侍/中領衞俱為優重此盖宰相便坐卿其)¶
(勉之/也)宰相便坐(上/)所辟皆寒素有行之士(陸玩遷侍中/玩雖登公輔)¶
<pb:KR3k0020_WYG_006-14b>¶
(謙不辟掾属成帝聞而勸之玩不得已而從命所辟皆/寒素有行之士玩翼亮累世常以𢎞厚為人主所貴加)¶
(性通雅不以名位格物誘納後進若/布衣由是縉紳之徒莫不䕃其徳宇)位未及扶醉未及¶
亂(語林晉孝武與虞嘯父飲酒不醉不出復臨出拜殆/不能復起帝因呼人上殿扶虞侍中嘯父荅曰臣位)¶
(未及扶非分之賜所不當/當時美之勅左右疏其語)對旄頭之義(摯虞决疑要注/曰晉武帝時彭)¶
(權為侍中帝問侍臣旄頭之義何謂耶權對曰秦紀秦/國竒怪觸山截水無不崩潰唯畏旄頭故使武士冠之)¶
(以衞至/尊也)宜侍帷幄盡規左右(七賢傳山濤為侍中詔曰/濤清風淳履思心通逺宜)¶
(侍帷幄盡/規左右)廊廟之望喉舌機要(顔含别傳含字君道儀/狀嚴整風貌端美大司)¶
(馬桓公歎曰顔侍中廊/廟之望喉舌機要也)老公授藥(續捜神傳程咸字延/休其母懐姙咸老公)¶
<pb:KR3k0020_WYG_006-15a>¶
(授藥與之服此當生貴子晉武/帝時歴位至侍中有名於世)貂拂帝手(宋文帝元嘉/中王嘉王曇)¶
(首殷景仁等並為侍中情任親宻與帝接膝/共語貂拂帝手㧞貂置案上語畢復手挿之)朕反陪卿¶
(孝武時侍中何偃南郊陪乘鑾輅過白/門閫偃將匐帝乃接之曰朕反陪卿)方之金張三族¶
(陸慧曉晉太尉玩之𤣥孫也自玩至慧曉祖萬嵗世為/侍中皆有名行慧曉伯父仲元為侍中時人方之金張)¶
(三/族)諫射雉(蔡興宗拜侍中毎正言得失無所頋憚宋孝/武新年拜陵寢興宗負璽陪乘及上欲因以)¶
(射雉興宗正色曰今致䖍園陵情敬俱重從/禽猶有餘日請待他辰上大怒遣令下車)以形短小¶
而止(陸慧曉為吏部郎明帝欲用為侍中以形短小而/止後為右將軍出監南徐州朝議又欲以為侍中)¶
(王亮曰濟河須人今且就朝廷備之以鎮南兖州王瑩/王志皆曰侍中彌須英華方鎮猶應有選者亮曰較其)¶
<pb:KR3k0020_WYG_006-15b>¶
(二者貂蟬緩拒㓂切當今朝廷甚弱宜從其/切者乃以慧曉為輔國將軍南兖州刺史)直是我家¶
衰(王曇首為侍中卒文帝為之慟中書舍人周﨣/侍側曰王家欲衰賢者先隕帝曰直是我家衰)管機¶
凝務端朝賛契(宋孝武故侍中司徒建安王宏/墓銘云管機凝務端朝賛契)四賢一¶
時之秀(劉湛為侍中時王華王曇首殷景仁並為侍中/文帝於六合殿與四人飲甚悦華等出帝目送)¶
(良久歎曰此四賢一時之秀/也同管喉舌恐後難繼也)謙虚自退(王僧綽為侍中/任以機密時年)¶
(二十九始興王濬嘗問其年僧綽自/嫌早達良久乃荅其謙虚自退若此)風力獨幹冠冕一¶
時(殷景仁與王華王曇首劉湛四人並為侍中/以風力獨幹冠冕一時同升之美近代莫及)觧璽(南/史)¶
(齊謝朏宋朝為侍中及齊受禪朏當日在直百寮陪位/侍中當觧璽朏佯不知曰有何公事傳詔云觧璽授齊)¶
<pb:KR3k0020_WYG_006-16a>¶
(王朏曰齊自應有侍中乃引枕臥傳詔懼乃令稱疾欲/取兼人朏曰我無疾何所道遂朝服步出東掖門乃得)¶
(車仍還宅是日遂以王儉為侍中觧璽既而武帝/請誅朏髙帝曰殺之則成其名正應容之度外)冠貂¶
投地(張敬兒為南齊侍中領軍將軍又遷散騎常侍車/騎將軍及臨誅脱冠貂投地曰用此物誤我敬兒)¶
(有軍功感邪夢為謡言跡/覬覦以至殱亡亦理也)蟬冕所映彌有華采(庾杲之/字景行)¶
(美姿質善言笑嘗兼侍中栁世隆在御座謂齊武帝曰/庾杲之為蟬冕所映彌有華采陛下固當與其即真上)¶
(甚悦王儉曰國家以杲之清美所以許/其假職若以其即真當在胡諧之後)以清美假職(上/)¶
燭燒貂(梁隆雲公/見侍郎門)採薪得貂蟬(江淹年十二時孤貧採/薪以養因得貂蟬一具)¶
(其母曰此固汝之休徵也汝行若此豈長/貧賤耶可留待得侍中着之後果拜侍中)四官皆珥貂¶
<pb:KR3k0020_WYG_006-16b>¶
(朱异居權要三十餘年善承上㫖故特被武帝寵任歴/官負外散騎常侍至侍中四官皆珥貂自右衞率至領)¶
(軍四職並驅鹵/簿近世未有也)貪財冒賄(异為侍中貪財冒賄欺罔視/聴以伺候人主意不肯進賢)¶
(黙惡四方饋餉曽無推拒逺近莫不忿疾財賄充積性/吝嗇未嘗有所散施厨下珍羞常腐爛毎月常棄十數)¶
(車雖諸子别房亦不分贍侯景鎮夀春累啟請與魏絶/和及致書與异餉金二百兩异取其金而不停北使景)¶
(遂反以討异為名景至城下又射啟言誅异等則臣按异/轡北歸帝登南樓望賊顧謂异曰四郊多壘誰之罪歟)¶
(流汗不能對慚/忿發病而卒)樹為侍中折(羊侃入南朝授太子左衛/率侍中車駕幸樂遊苑侃)¶
(預晏時少府奏新造兩刃矟成長二丈四尺三寸帝因/賜侃河南國紫騮馬分試之侃執矟上馬左右撃劍特)¶
(盡其妙觀者登樹帝曰此樹必為侍中/折矣既而果折因號此矟為折樹稍)門中久無此職¶
<pb:KR3k0020_WYG_006-17a>¶
(蕭芥為侍中闕選司舉王均等四人並不稱㫖髙祖曰/我門中久無此職宜用蕭芥為之芥博物強識應對左)¶
(右多所匡正/髙祖甚重之)王訓無謝彥囘(王訓為侍中武帝問何敬/容曰謝彥囘幾為宰相對)¶
(曰少過三十帝曰今之王訓無/謝彥囘彥回宋明帝時為侍中)斂諸門鑰付栁侍中(栁/度)¶
(逺為侍中嘗失大禁中鑰驚懼帝悉/斂諸鑰問侍中何在至即悉付之)喻㫖公卿對問帷¶
扆(王筠為侯元讓侍中表日至如元勲舊儒之胄積徳/累仁之家九世七葉之華相朝仕漢之貴不然子駿)¶
(之學洞古今平子之恩侔造化仲宣之辨識無滯次仲/之觧經不窮然後可以喻㫖公卿對問帷扆陪六尺之)¶
(輿通四方之意求/之㣲臣此途隕絶)樞機規獻實在得人(丘遲為范衞年/讓梁臺侍中表)¶
(懐鉛早歲不以隕穫累心躡屨晚年豈以充詘在/念葢樞機規獻實在得人况在庸㣲何用膺荷)六尺¶
<pb:KR3k0020_WYG_006-17b>¶
之内陪接天光(任昉為王思逺讓侍中表行則六尺之/内陪接天光語則服璽申命誠信區宇)¶
(獻可替否出納惟幾敷奏於金華之上進讓於/玉堂之下金遷七貴之茂王粲二公之孫云云)職思近¶
切任掌摠綸(陸倕張侍中啟爰降曲慈復叨清顯職/司近切任掌摠綸魏選異才漢承髙徳)異¶
才髙徳(上/)二賢相得(傅咸集曰朗陵公何敬祖咸之從/内兄國子祭酒王武子咸從姑之)¶
(外孫何公既登侍中武子俄而亦作二賢相得甚欣咸/亦慶之乃賦詩以申懐曰吾兄既鳯翔王子亦龍飛雙)¶
(鸞游蘭渚二/離揚清輝)主喉舌(魏志應璩雜詩曰侍中/主喉舌萬物無不亂)七葉珥漢¶
貂(晉左思詩云金張藉舊業七葉珥/漢貂金張之家七葉為漢侍中也)為服三年喪者四¶
十餘人(蕭方三十國春秋曰丁未王師敗績於蕩隂侍/中嵇紹以身捍上因遇害紹既死之後為服三)¶
<pb:KR3k0020_WYG_006-18a>¶
(年喪者四/十餘人)通理有才義(虞預晉書河間成都王舉兵向/朝廷北討徵嵇紹為侍中天子)¶
(䝉塵其右將軍裴楷通理/有才義僉論以為侍中)大奴故自得鳯毛(世說王敬以/倫美姿容)¶
(父作侍中公服從門入桓公望之曰大奴/故自得鳳毛也大奴王劭也亦見中興書)帝思其言(華/陽)¶
(國志譙陸為上林令武帝欲廣上林苑陸言堯/舜至治廣徳不務林苑帝思其言徵為侍中)監典後¶
宫出入臥内(後魏羅吉世祖初遷侍中外都大官總三/十六曹事年一百七歳精爽不衰世祖以)¶
(其忠慤甚見信待監/典後宫出入臥内)攜杖出入(甄理為侍中以其衰老/詔賜御府杖得攜杖出)¶
(入/)貂鼲映首日月在躬(北齊邢子才為彭城王奏讓侍/中表曰貂鼲映首日月在躬冠)¶
(盖庶僚跨躡多士雖智慚量力明闕自知在梁之/譏無待諠譁之議素飡之責豈須噂&KR0689;之口云云)金蟬¶
<pb:KR3k0020_WYG_006-18b>¶
質絹(李忠拜侍中後以年漸遲暮言於執政乞在閒職/以養餘年乃除驃騎大將軍儀同三司復以本官)¶
(領衛尉卿卒有米三石酒數斛書籍藥物充/滿篋架未及得斂至以金蟬質絹乃得斂焉)飛蟬集冠¶
(見散騎/常侍門)五貴(隋蘇威為納言與左翊衞將軍宇文述黄/門侍郎裴紘御史大夫裴藴内史侍郎虞)¶
(世基参掌朝政時/人稱之為五貴)惡人異己(威治身清儉以㢘慎見稱/毎至公議惡人異己雖或)¶
(小事必固争之時人/以為無大臣之體)諫髙祖與貴臣同坐(唐髙祖即位/言則稱名與)¶
(貴臣同榻而坐納言劉文靜進曰昔晉元帝與朝臣共/坐王導奏曰若太陽俯同萬物欲使蒼生將何仰照今)¶
(至尊過自卑屈羣下何以自安/乖乾坤之定位願陛下改之)占奏搢紳属目(陳叔達/字子聰)¶
(武徳初授黄門侍郎判納言封江國公/叔達明辨善為容每占奏搢紳属目)頡利懼而走(楊/恭)¶
<pb:KR3k0020_WYG_006-19a>¶
(仁授黄門侍郎尋為凉州摠管就加納言突厥頡利率/衆數萬獵其境恭仁應機設拒張疑屯虗幟示之頡利)¶
(懼而/走)就加(上/)言賣果蔬與人争利(蘇良輔垂拱初遷冬/官尚書拜納言留守)¶
(西京尚方監裴匪躬案諸苑建言鬻果蔬儲利佐公上/良輔曰儀休一諸侯相拔葵去織未聞天子賣果蔬與)¶
(人争利/遂止)諫以金塗九鼎(九鼎成則天令以黄金千兩塗/之納言姚璹誎曰鼎者神器貴)¶
(在質樸豈待金色/方為炫燿從之)請率先百寮出任刺史(長安中則天/嘗與宰相譏)¶
(及州縣官吏納言李嶠等奏臣等謬膺大任不能使兵/革止息倉庫殷盈户口尚有逋逃官人未免貪濁夙夜)¶
(慚惶不知啟處伏思當今要務莫過富國安人富國安/人之方在擇刺史竊見朝廷物議奠不重内官輕外職)¶
(毎除授牧伯皆再三被訴比来所遣外官多是貶累之/人風俗不澄實由於此今望於臺閣寺監妙簡賢良分)¶
<pb:KR3k0020_WYG_006-19b>¶
(典大州共康庶績臣等請輟近侍率先具寮則天曰卿/等誰為此行鳳閣侍郎平章事韋嗣立先對曰臣以庸)¶
(愚謬膺奬擢承乏外臺庶當盡職於/是嗣立帯本官兼檢校汴州刺史)韋公真宰相(韋安/石遷)¶
(文昌右丞尋知納言事時二張武三思寵横安石数折/辱之㑹侍宴殿中易之引蜀商宋覇子等博塞后前安)¶
(石跪奏啇等賤類不當戲殿上頋左右引出坐皆失色/后以安石辭正改容慰勉鳳閣侍郎陸元方自以為不)¶
(及退告人曰此真宰/相非吾等所及也)言知惡而不去(王珪遷侍中它日/進見有美人侍側)¶
(本廬江王瑗姬也帝指之曰廬江不道賊其夫而納其/室何有不亡乎珪避席曰陛下以廬江為是邪非邪帝)¶
(曰殺人而娶其妻乃問朕是非何也對曰臣聞齊桓公/之郭問父老曰郭何故亡對曰以其善善而惡惡也公)¶
(曰若子之言賢君也何至於亡父老曰不然郭君善善/而不能用惡惡而不能去所以亡今陛下知廬江之亡)¶
<pb:KR3k0020_WYG_006-20a>¶
(其姬尚在竊謂陛下以為是審知其/非所謂知惡而不去也帝嘆美其言)陛下負臣臣不負¶
陛下(帝使太常少卿祖孝孫以樂律授宫中久之伎不/進數被讓珪與温彥博進曰孝孫謹修事陛下使)¶
(教女樂又責譙之天下其以士為輕乎帝怒曰卿皆我/腹心乃附下㒺上為人遊說耶彥博懼謝罪珪不謝曰)¶
(臣本是前官罪當死陛下矜其性命别置樞密責以忠/效今乃疑臣以私是陛下負臣臣不負陛下帝黙慚遂)¶
(罷/)言房𤣥齡等材自謂孰賢(明日語房𤣥齡曰武王不/用夷齊宣王殺杜伯自古)¶
(帝王納諌固難矣朕夙夜庶幾於前聖昨責珪等痛自/悔公等勿懲是不進諌也時珪與𤣥齡李靖溫彦博戴)¶
(胄魏徵同輔政帝以珪善人物且知言因謂曰卿標鍳/通悟為朕言𤣥齡等材自謂執賢珪對曰孜孜奉國知)¶
(無不為臣不如𤣥齡兼資文武出入將相臣不如靖敷/奏詳明出納惟允臣不如彥博濟繁治劇衆務必舉臣)¶
<pb:KR3k0020_WYG_006-20b>¶
(不如胄以諌諍為心恥君不及堯舜臣不如徵至激濁/揚清疾惡好善臣於數子有一日之長帝稱善而𤣥齡)¶
(等亦以為盡己所長/謂之確論進封郡公)處事以情(魏徵為侍中尚書省滯/訟不决者詔徴平治徴)¶
(不素習法但存大體/處事以情人人悦服)上書戒中宗(中宗復位以桓彦範/為侍中上書戒帝曰)¶
(伏見陛下臨朝視政皇后必施帷殿上預聞政事臣愚/謂古王者謀及婦人皆破國亡身傾輈繼路且以隂乗)¶
(陽違天也以婦凌夫違人也違天不祥違人不義故書/曰牝雞之晨惟家之索易曰無攸遂在中饋言婦人不)¶
(得預外政也伏願上以社稷為重令皇后無居/正殿於外朝深居宫掖修隂教以輔佐天子云)軍國事¶
委裁可(魏元忠進侍中武后崩/帝居䘮軍國事委裁可)挺直(安樂公主館第成/中宗臨幸燕從官)¶
(賦詩御史大夫知政事李日知卒章獨以規戒睿宗他/日謂曰向時雖朕亦不敢諫非公挺直何能且即拜侍)¶
<pb:KR3k0020_WYG_006-21a>¶
(中/)后父(中宗既立欲以后父韋𤣥貞為侍中宰臣裴炎/固争以為不可中宗不悦謂左右曰我讓國與)¶
(𤣥貞豈不得何為惜侍中耶/炎懼乃與則天定策廢立之)禇遂良譖殺劉洎(太宗征/遼東初)¶
(發定州在道不康侍中劉洎與中書令馬周入謁洎周/出禇遂良傳問起居洎泣曰聖體患臃極可憂懼遂良)¶
(誣奏之曰洎云國家不足慮正當傳少主行伊霍故事/大臣有異志者誅之自然定矣太宗疾愈詔問其故洎)¶
(以實對又引馬周以自明太宗問周對與洎所陳不異/遂良又執証不已乃賜洎自盡初征遼東時太宗命洎)¶
(兼太子左庶子/輔太子於定州)賜宸扆台衡二銘(馬燧以河中平詔書/褒美遷光禄大夫兼)¶
(侍中宴賜畢還太原是行也徳宗賜宸扆台衡二銘燧/至太原乃勒二銘於起義堂西偏帝為題額其崇寵如)¶
(此/)嚴正未嘗囘容(張文瓘拜侍中性嚴正未嘗回容請/諸司奏議悉心糾駮故帝委之或時)¶
<pb:KR3k0020_WYG_006-21b>¶
(移疾他宰相奏事必問與文瓘議未若/不者曰徃共籌之或曰已議即皆報可)請息兵修徳以¶
懷異俗(新羅叛欲議出兵討之時文瓘病卧家自力請/見曰土蕃未安屯兵不解新羅復叛議欲出師)¶
(二虜俱事臣恐人不堪敝請/息兵修徳以懐異俗詔可)不節堂饌(初堂饌豐餘欲/少損文瓘曰此)¶
(天子所以重樞務待賢才也吾等若不任/職當自引避不宜節賦以自取名衆乃止)對地震(張行/成髙)¶
(宗即位遷侍中監修國史時晉州地震不息帝問之對/曰天陽也君象地隂也臣象君宜動臣宜靜今靜者頋)¶
(動恐女謁用事大臣隂謀又諸王公主参乘起居或伺/間陳請冝明設防&KR1068;且晉陛下本封應不虚發伏願深)¶
(思以杜未萌帝然之詔/五品以上極言得失)降諸武王爵(敬暉字仲&KR0110;以誅/二張功加金紫光)¶
(禄大夫為侍中暉表請武王悉降/爵由是皆為公三思憤俄罷政事)言道不治罪二臣(宋/璟)¶
<pb:KR3k0020_WYG_006-22a>¶
(兼侍中帝幸東都次崤谷馳道隘稽擁車騎帝命黜河/南尹李朝隱知頓使王怡等官璟曰陛下富春秋今始)¶
(廵守以道不治而罪二臣由此相飭後有受其蔽者帝/遽命捨之璟曰陛下向以怒責之今以臣言免之是過)¶
(歸於上而恩在下姑聴待罪於朝/然後詔還其職進退得矣帝善之)言日食修徳(㑹日食/帝素服)¶
(俟變録囚多所貸遣賑恤灾患罷不急之務璟曰陛下/降徳音恤人隠寛宥輕繫惟流死不免此古所以慎赦)¶
(也恐議者直以月蝕修則日食修徳或言分野地重兾/有揣合臣以為君子道長小人道消止女謁放&KR0379;夫此)¶
(所謂修徳也囹圄不擾兵甲不潰官不苛治軍不輕進/此所謂修刑也陛下常以為念雖有虧食將轉而為福)¶
(又何患乎願動天以誠/無俟空文帝嘉納之)焚藁(髙儉字士㢘進止詳華凡/有獻替搢紳皆属目奏議)¶
(未嘗不焚藁/家人無見者)進止詳華(上/)甚得大臣體(郝處俊為侍中/處俊性儉素土)¶
<pb:KR3k0020_WYG_006-22b>¶
(木形骸自参綜朝政毎與上言議必引/經籍以應對多有匡益甚得大臣體)應對必引經籍¶
(上/)前作后國㸙後為主邑丞(竇懐貞遷侍中方太平公/主干政懐貞傾已附離日)¶
(視事退輙詣主第刺取所欲中宗為金仙玉貞二公主/營觀費鉅萬諌者交疏不止唯懐貞勸成之躬䕶役作)¶
(族弟維鍌諌曰公位上衮當思獻可替否輔天子而計益/校瓦木雜厮役工匠間使海内何所瞻仰乎不荅督繕)¶
(急時語曰前作后國㸙後為主邑丞言事公主如邑官/属也在位半歲無所事帝引見承天切責之俄與李田)¶
(知郭元振/張説皆罷)免十死罪(劉幽求為侍中降璽書曰使夫髙/岸為谷長河如帯子子孫孫傳國)¶
(無絶人以卿忘軀殄難宜有恩榮故特免十死罪/書諸金鐵俾傳於後卿其保兹功業豈不美與)獻詩¶
諫獵(魏知古為侍中先天元年冬上畋於渭川知古獻/詩以諷曰嘗聞夏太康五弟訓禽荒我后來冬狩)¶
<pb:KR3k0020_WYG_006-23a>¶
(三驅盛禮張順時鷹隼擊講事武功揚奔走未及去翾/飛定翺翔非熊從渭水瑞翟想陳倉此欲誡難縱兹逰)¶
(不可常子雲陳羽獵僖伯諌漁棠得失鍳齊楚仁恩念/禹湯雍熈諒在宥亭毒匪多傷辛甲今為史虞箴遂孔)¶
(彰手詔/褒之)得蒲萄不食(陳叔達字子聰武徳中拜侍中叔達/明辨善容止毎有敷奏搢紳莫不)¶
(属目嘗賜食於御前得蒲萄執而不食髙祖問其故對/曰臣母患口乾求之不能致欲歸以遺母髙祖喟然流)¶
(涕曰卿母可遺/因賜物百段)未嘗漏洩内事(楊師道太宗時為侍中/性周慎謹密未嘗漏洩)¶
(内事親友或問禁中之言乃更對以他語嘗曰吾少窺/内史至孔光不言温室之樹毎欽其餘風所庶㡬也師)¶
(道退朝後必引當時英㑓宴集/園池而文㑹之盛當時莫比)請出二息補外(源乾曜/見同中)¶
(書門下/三品門)獻瑶山徃則維城前軌二篇(裴光庭見𢎞/文館學士門)賊不¶
<pb:KR3k0020_WYG_006-23b>¶
敢害(苗晉卿為侍中代宗即位晉卿年已衰暮廣徳初/吐蕃㓂長安晉卿時病臥於私第蕃賊聞之輿入)¶
(脅之噤不肯/語賊不敢害)以辯說參帷幄(侍中魏徴自以無功於國/徒以辯說遂參帷幄深懼)¶
(滿盈後以目/疾頻表遜位)諫王后之廢(韓瑗進侍中兼太子賓客王/后之廢瑗雪泣言曰皇后乃)¶
(陛下在藩時先帝所娶今無罪輙廢非社稷計不納明/日復諫曰王者立后配天地象日月匹夫匹婦尚知相)¶
(擇况天子乎詩云赫赫宗周褒姒滅之臣讀至此尚輟/卷太息不圖本朝親見此禍宗廟其不血食乎帝大怒)¶
(詔引出禇遂良貶潭州都督明年瑗上言遂良受先帝/頋托一徳無二向日論事至誠懇切詎肯令陛下後堯)¶
(舜塵史册哉願寛無辜以順衆心帝曰遂良之憤朕知/之矣其悖戾好犯上朕責之詎有過耶瑗曰遂良社稷)¶
(臣蒼蠅㸃白傅致有罪昔㣲子既出辛殷以亡張華不死/晉不及亂陛下富有四海安於清泰忽驅逐舊臣遂不)¶
<pb:KR3k0020_WYG_006-24a>¶
(省察乎帝愈不聴瑗憂/憤自表歸田里不報)韓瑗救褚遂良(上/)清儉不營産¶
業(黄門盧懐慎清儉不營産業器用服飾無金玉綺文/之麗所得俸禄皆隨時分散而家無餘蓄妻子匱乏)¶
(而於故人親威㪚施甚厚為黄門侍郎/徃來東都掌選奉身之具纔一布囊耳)奉身纔一布囊¶
(上/)權傾中外(歸田錄曹侍中利用以勲舊自處權傾中/外雖宰執亦嚴憚之但呼侍中而不名凡)¶
(内降恩澤皆執不行然以其所執既多故有三執而内/降出者則不得已而行之乆之為小人所測凢有求而)¶
(三降不行者必又請之太后曰侍中已不行矣請者徐/啟曰臣已告侍中宅妳婆或其親信為言之許矣於是)¶
(又降出曹莫知其然但以三執不得已僶俛行之於是/太后大怒自此切齒遂及曹芮之禍乃知大臣功髙而)¶
(權盛禍患之來非/智慮所能防也)兼侍中笏頭帶出於特恩(侍中賜毬/路金帶俗)¶
<pb:KR3k0020_WYG_006-24b>¶
(謂之笏頭帶自非二府文臣不得賜者唯張耆為樞密/使李用和以有舊勲髙貽永為駙馬都尉李昭亮亦以)¶
(戚里四人者皆兼/侍中出於特恩也)¶
　　門下侍郎¶
前漢百官表有侍郎無員多至十人比四百石¶
後漢百官志給事黄門侍郎六百石本注曰無員常侍¶
從左右(漢舊儀曰黃門郎属黄門令日暮入對青瑣門/拜名曰夕郎獻帝起居注曰帝初即位置侍中)¶
(給事黄門侍郎員各六人出入禁中近侍帷幄省尚書/事改給事黄門侍郎為侍中侍郎去給事黄門之號旋)¶
(復故舊侍中黄門侍郎以省中宫故不與近密交政誅/黄門後侍中侍郎出入禁中機事多露由是王允乃奏)¶
<pb:KR3k0020_WYG_006-25a>¶
(比尚書不得出入不/通賓客自此始也)¶
漢官儀給事黄門侍郎次侍中侍從左右門通内外給¶
事於中故曰給事中黄門侍郎¶
後漢輿服志禁門曰黄闥以中人主之故號曰黄門令¶
然則黄門即給事黄闥之内故曰黄門郎本既無員於¶
此各置六人¶
晉職官志給事黄門侍郎秦官也漢以後並因之與侍¶
中俱管門下衆事無員及晉置員四人¶
<pb:KR3k0020_WYG_006-25b>¶
宋百官志給事黄門侍郎四人與侍中俱掌衆事郊廟¶
臨軒則一人執麾史官按劉向與子歆書曰黄門郎顯¶
處也然則前漢世已為黄門侍郎矣董巴漢書曰禁門¶
曰黄闥之内故曰黄門郎魏晉以來員四人秩六百石¶
南齊百官志給事黄門侍郎亦管知詔令世呼為小門¶
下齊職儀給事黄門侍郎四人秩六百石武冠絳朝服¶
漢中有黄門給事黄門位從諸大夫秦制也與侍中掌¶
奏文案賛相威儀典書其事¶
<pb:KR3k0020_WYG_006-26a>¶
隋百官志給事黄門侍郎四人掌侍從左右擯相威儀¶
盡規獻納糾正遺闕侍郎中髙功者在職一年詔加侍¶
中祭酒與侍郎髙功一人對掌禁令後齊六人隋四人¶
煬帝减置二人去給事之名¶
丹墀(前漢尚書奏事明光殿省中以丹朱漆/地故曰丹墀尚書郎黄門侍郎對揖)正君臣篇¶
字(劉向七畧曰孝宣申不害君臣篇/使黄門郎張子喬校正其字)得志自樂(傅子曰王/黎為黄門)¶
(郎軒軒然得志/煦煦然自樂)恥與毛曽並坐(魏志夏侯𤣥弱冠為散/騎常侍郎常見與皇后)¶
(弟毛曽並坐𤣥恥/之俄遷羽林監)在朝不結交(杜恕為散騎黄門侍郎/恕推誠以質不沾飾在)¶
<pb:KR3k0020_WYG_006-26b>¶
(朝不結交毎政有得失常引綱維/以正言於是侍中辛毗等器重之)毎直省閤威儀矜嚴¶
(杜恕拜黄門侍郎毎/直省閤威儀矜嚴)有籌畫智略(夏侯尚字伯仁文帝/與之親友有籌畫智)¶
(略太祖定冀州/遷黄門侍郎)諫西征(鍾毓年十四為散騎侍郎機㨗/談笑有父風太和初蜀相諸葛)¶
(亮圍祁山明帝欲親西征毓上疏曰夫䇿貴廟勝功尚/帷幄不下殿堂之上而决勝千里之外車駕冝鎮守中)¶
(土以威四方今者盛暑行師詩人所重/實非至尊慎動之時也遷黄門侍郎)旦夕侍講(魏畧/董遇)¶
(字季真獻帝時為黄門侍/郎旦夕侍講為天子所愛)名播呉越(李豐字安國年十/七在鄴名為清白)¶
(識别人物明帝時得呉降人問江東名士為誰曰聞有/安國是時黄門侍郎上曰豐名乃播呉越耶後轉都尉)¶
(給事/中)諸葛亮命費禕同載(蜀志費褘為黄門侍郎丞相/亮南征還羣僚於數十里逢)¶
<pb:KR3k0020_WYG_006-27a>¶
(迎年位多在禕右而獨命/褘同載由是衆莫不易觀)用侍郎當如孫承顧榮(呉志/孫承)¶
(好學為黄門侍郎與顧榮俱為侍臣歸命時内侍多得/罪唯榮承獨免常使二人記事承荅顧問乃下詔曰自)¶
(今用侍郎當如/孫承顧榮也)侍立終日為司過之吏(孫皓毎宴羣臣/無不咸令沉醉)¶
(置黄門郎十人時不與酒侍立終日為司過之吏宴罷/之後各令奏其闕失迕視之咎謬言之愆㒺有不舉大)¶
(者即加威刑小/者减以為罪)有大才令望(晉書顧榮仕呉弱冠為黄/門侍郎當時後進盡相推)¶
(謝為稱榮有/大才令望)不阿比凶族(嵇紹為給事黄門侍郎侍中/賈謐以外戚之寵年少居位)¶
(潘岳杜斌等皆附託焉謐求交於紹紹拒而不/荅謐誅紹時在省以不阿比凶族封弋陽子)以天下¶
是非為己任(晉載記秦黄門侍郎古成詵風韻秀舉確/然不羣毎以天下是非為己任時京兆韋)¶
<pb:KR3k0020_WYG_006-27b>¶
(高慕阮籍之為人居母喪彈琴飲酒詵聞而泣曰吾當/手刄斬之以崇風教遂持劍求髙髙懼逃匿終身不敢)¶
(見/詵)千門萬户畫田即成(王隠晉書泰始三年詔中書侍/郎張華博學有文理器幹其以)¶
(華為黄門侍郎華博覧圖籍四海之内若/指諸掌世祖問華千門萬户畫田即成)年十六(英雄/記曹)¶
(純好學問敬愛博士由是逺/近所稱年十六為黄門郎)毎納忠言輒壞其本(任嘏/别傳)¶
(嘏字似先魏文以為黄門郎毎納忠言輒/壞其本自在禁省歸書不封帝嘉其淑慎)子無褌(桓階/别傳)¶
(階為尚書令文帝見諸子無衣上搏/手曰長者也是日拜三子為黄門郎)人門兼美(陳宣帝/謂吏部)¶
(侍郎蔡凝曰我欲用義興主壻錢蕭為黄門侍郎卿意/何如凝正色曰黄散之職須人門兼美帝黙然而止)¶
從容論議参賛大政(後魏書翟光為黄門侍郎未嘗留心/文案唯從容論議参賛大政而已)¶
<pb:KR3k0020_WYG_006-28a>¶
當時壯其忠謇(陽平王之子匡為黄門侍郎茹皓始有/寵百寮敬憚之世宗曽於山陵還詔匡)¶
(陪乘又命皓登車皓將上匡諫止世宗/推之命下皓恨匡失色當時壯其忠謇)遷授不謝謁(任/城)¶
(王之子順除給事黄門侍郎領軍元義威刑尤盛凢有/遷授莫不造門謝謁順拜表而已曾不詣義義謂順曰)¶
(卿何不見我順正色曰天子富於春秋委政宗輔叔父/宜以至公為心舉士報國如何賣恩責人私謝豈所望)¶
(也/)晉王以下拜於帝前(盧誕拜給事黄門侍郎魏帝詔/曰經典易求人師難得朕諸兒)¶
(稍長欲令卿為師於是詣晉/王第勅晉王以下拜於帝前)兄弟五人相代(北齊書給/事黄門侍)¶
(郎河南陸朗弟駿杳騫彦師兄弟五人相代為黄門侍/郎其吏部郎今侍郎也事亦見路敬淳古今人物卓絶)¶
(譜/)置笏於地(隋書劉行本為黄門侍郎文帝嘗怒一郎/於殿前笞之行本進諌帝不顧行本乃正)¶
<pb:KR3k0020_WYG_006-28b>¶
(當上前曰陛下不以臣不肖置臣左右豈得輕臣/而不顧乃置笏於地而退上謝之而原所笞者)兄弟¶
對居近侍(唐書温大雅遷黄門侍郎弟大有為中書侍/郎對居近侍議者榮之髙祖從容謂曰我起)¶
(義晉陽為/卿一門爾)奉身纔一布囊(見侍/中門)束帶至晚未嘗休偃(崔/元)¶
(綜長夀中遷鸞臺侍郎勤於政事/毎在中書必束帶至晚未嘗休偃)諌修蓬萊宫(張文瓘/為東臺)¶
(侍郎龍朔三年蓬萊宫成百官奉賀文瓘諫曰人力不/可不惜百姓不可不養養之逸則富以康使之勞則怨)¶
(以叛秦皇漢武廣事四夷多造宫室使土崩瓦觧户口鍳/減半臣聞制治於未亂保邦於未危其弊必搆禍難殷)¶
(不逺近在勝朝臣願稍安撫/之無使生怨帝深納其言)士可殺不可辱(張廷珪遷/黄門侍郎)¶
(時監察御史蔣以監决杖刑稍輕勅朝廷杖之廷珪奏/曰御史憲司清望耳目之官有犯當殺即殺當流即流)¶
<pb:KR3k0020_WYG_006-29a>¶
(不可决杖士可殺不/可辱也議者以為是)獨存規誡(李日知遷黄門侍郎時/安樂公主新成池館中)¶
(宗親徃臨幸從官皆預宴賦詩日知獨有規誡於其末/章曰所願暫思居者逸莫使時稱作者勞論者多之)¶
竟終喪制(張說丁母憂去職起復授黄門侍郎累表固/辭言甚切至優詔方許是時風教頽紊多以)¶
(起復為榮而説固節懇/辭竟終喪制識者美之)¶
　　給事中¶
前漢百官表給事中亦加官所加或大夫博士議郎掌¶
顧問應對次位中常侍中黄門有給事黄門位從諫大¶
夫皆秦制¶
<pb:KR3k0020_WYG_006-29b>¶
漢儀注給事中日上朝謁平尚書奏事分為左右以有¶
事殿中故曰給事中多名儒國親為之掌左右顧問¶
後漢百官志給事中闗通中外及諸王朝見於殿上引¶
諸王就坐¶
晉職官志給事中秦官也所加或大夫博士議郎掌顧¶
問應對位次中常侍漢東京省魏世復置至晉不改在¶
散騎常侍下給事黄門侍郎上無員¶
隋百官志梁集書省有給事中掌侍從左右獻納得失¶
<pb:KR3k0020_WYG_006-30a>¶
後齊集書省給事中六十人中侍中省給事中四人後¶
周天官之属有給事中士六十人掌理六經給事左右¶
其後别置給事中在六官之外隋門下省有給事中二¶
十人開皇六年始於吏部置給事郎名為門下之職位¶
黄門下置員四人從五品省讀奏案¶
唐百官志給事四人正五品上掌侍左右分判省事察¶
𢎞文館繕冩讎校之課凡百司奏抄侍中既審則駮正¶
違失詔敕不便者塗竄而奏還謂之塗歸嵗終奏駮正¶
<pb:KR3k0020_WYG_006-30b>¶
之目凡大事覆奏小事署而頒之三司詳决失中則裁¶
其輕重發驛遣使則與侍郎審其事宜六品以下奏擬¶
則校功狀殿最行藝非其人則白侍中而更焉與御史¶
中書舎人聽天下寃滯而申理之(武徳三年改給事郎/曰給事中龍𦍤二年)¶
(改給事中為東臺/舎人咸亨初復舊)¶
六典給事中四人正五品上(晉令云品第五武冠絳朝/服梁陳秩六百石品第七)¶
(後魏史闕其員初從第三品上太初/末從第六品上北齊從第六品上)¶
五代史百官志唐同光元年給事中置一半¶
<pb:KR3k0020_WYG_006-31a>¶
國朝淳化四年以給事中封駮𨽻銀臺通進司應詔勅¶
並令樞密直學士向敏中張詠詳酌可否然後行下¶
官品令給事中正四品¶
傅朕八年(前漢元帝詔書蕭望之傅朕/八年可賜爵闗内侯給事中)呼其小字阿蘇¶
(魏志秦朗字元明時帝即位授以内官為給事中毎車/駕出入朗常隨從時明帝喜發舉隠匿数有以輕㣲而)¶
(致大辟者朗終不能有所諫止亦未嘗進一善/人帝亦以是親愛毎顧問之多呼其小字阿蘇)立徳邈¶
然(晉書任熈字伯逹立/徳邈然拜給事中)宜在中朝(晉起居注武帝詔曰/郎中張逵忠䔍履素)¶
(為江表士大夫所稱宜/在中朝以逵為給事中)俊才(荀綽兖州記袁凖字孝尼/有俊才太始中拜給事中)¶
<pb:KR3k0020_WYG_006-31b>¶
有古之風(呉均齊春秋太子竊於東宮遣徐文景造乘/輿御物陶仁為給事中謂文景曰汝面當滅)¶
(門仍移家避之後太子薨事泄文景/賜死陶仁不哭時謂仁有古之風)宜在左右以敦儒¶
訓(晉武帝詔燕王陳劭清貞㢘潔博通/六籍宜在左右以敦儒訓可給事中)帝室茂親貴遊¶
子弟(束晳集貟外侍郎及給事冗從皆是帝室茂親或/貴遊子弟若悉從髙品則非本意若精鄉議則必)¶
(有降/損)父有言則治臣有言而不治(梁湘東王繹孝子傳/陳紀父寔紀子羣魏)¶
(使持節給事中文帝曰卿何如祖父/羣曰臣父有言則治臣有言而不治)犯宰執之怒(唐于/敖為)¶
(給事中昭愍初即位李逢吉用事與翰林學士李紳素/不叶遂誣紳以不測之罪逐於嶺外紳同職知制誥龐)¶
(嚴蔣防坐黨左遷信汀䓁州刺史及詔下敖封還詔書/時人以為與嚴相善訴其非罪皆曰于給事犯宰執之)¶
<pb:KR3k0020_WYG_006-32a>¶
(怒仲龐嚴蔣防屈不亦仁乎及駮奏出乃是論嚴貶黜/太輕中外無不大噱而逢吉由是奬之尋遷工部侍郎)¶
列其枉狀(李嶠遷給事中時酷吏來俊臣搆䧟狄仁傑/李嗣真裴宣禮等雖知其枉懼之則天使嶠)¶
(與大理少卿張徳裕等覆其獄徳裕䓁雖知其枉懼罪/並從俊臣所奏嶠曰豈有知其枉濫不為申明哉乃與)¶
(徳裕䓁列其枉狀由是/忤㫖出為潤州司馬)諫以萬乘至尊共臣下争功(張/行)¶
(成累遷給事中太宗嘗臨軒謂侍臣曰朕所以不能恣/情欲取樂當年而勵節苦心卑宫菲食者正為蒼生耳)¶
(我為人主兼行將相之事豈不是奪公䓁名行成退而/上書諌曰陛下聖徳含光規模𢎞逺雖文武之列實無)¶
(將相可用臨軒對衆與之較量損萬/乗至尊共臣下爭功哉太宗深納之)宜在瑣闥(郭承嘏/字復卿)¶
(轉給事中出為華州刺史詔下西省送詣中書求承嘏/出麾之由給事中盧載封還詔書奏曰承嘏自居此官)¶
<pb:KR3k0020_WYG_006-32b>¶
(繼有封駁能奉其職宜在瑣闥牧守之中易為推擇文/宗謂宰臣曰承嘏久在黄扉欲優其俸禄暫令亷問近)¶
(闗而諫列拜章惜其稱職/甚美事也乃復為給事中)時稱舉職(崔植字公修為給/事中時稱奉職時)¶
(皇甫鎛請减内外官俸禄植封還勅書極諫而止鎛復/奏諸州府鹽院兩稅𣙜酒鹽利四段䓁加估定數植疏)¶
(論奏物議罪/鎛而美植)不擇時奏對(李遜為給事中以舊制隻日/視事對羣臣遜奏論曰事君)¶
(之義有犯無隠陳誠啟沃不必擇辰今羣臣敷奏乃候/隻日是畢嵗臣下覩天顔獻可替否能幾何憲宗嘉之)¶
(乃許不擇/時奏對)批敕有夕郎之風(李藩字叔翰遷給事中制/勅冇不可就敕尾㘩卻之)¶
(吏曰宜别白連紙藩曰别聫紙是牒豈曰勅耶裴垍言/於帝以為有宰相器遂拜相故史臣曰批勅有夕郎之)¶
(風/)執詞頭謁宰相(袁髙為給事中徳宗將起盧把為饒/州刺史髙當草詔見宰相盧翰劉從)¶
<pb:KR3k0020_WYG_006-33a>¶
(一曰把當國矯誣隂賊斥忠誼傲明徳反易天常使宗/祏失守天下疣瘠朝廷不寘以法才示貶黜今還授大)¶
(州天下其謂之何宰相不悦命舎人/草之詔出髙執之不下乃奏論之)以身為犧牲(閻朝/隠為)¶
(給事中則天不豫令朝隠徃少室山祈禱朝隠曲申悦/媚以身為犧牲請代上所苦及將康復賜絹綵百匹金)¶
(器十事俄改/麟臺少監)凝碧詩(王維字摩詰天寳末為給事中禄/山䧟两都𤣥宗出幸維扈從不及)¶
(為賊所得禄山宴其徒於凝碧池其樂工皆梨園弟子/教坊工人聞之悲惻潜為詩曰萬户傷心生野烟百官)¶
(何日再朝天秋槐花落空宫裏凝碧池頭奏管弦/賊平䧟賊官三等定罪維以詩聞肅宗乃特宥之)有廻¶
天之力(張𤣥素遷給事中太宗詔發卒修治洛陽宫乾/陽殿以備上廵幸𤣥素上書諫之太宗嘆曰張)¶
(公論事有廻天之力可/謂仁人之言其利溥哉)未十年髭鬂盡白(國朝至道中/以給事中魏)¶
<pb:KR3k0020_WYG_006-33b>¶
(羽知潭州上曰魏羽雅有心計通明吏道但無執守易/遷徙耳朕自任使以來未十年髭鬢盡白亦可憐也)¶
　　左散騎常侍　　　通直散騎常侍¶
　　貟外散騎常侍　　散騎侍郎¶
　　通直散騎侍郎　　貟外散騎侍郎¶
前漢百官表散騎中常侍皆加官(魏文帝令散騎中/常侍為散騎常侍)所¶
加或列侯將軍卿大夫將都尉尚書太醫太官令至郎¶
中無員(如淳曰將謂郎將以下也自列侯下至郎中皆/得有散騎及中常侍加官是散騎及常侍各自)¶
(一官無/員也)多至數十人侍中常侍得入禁中諸曹受尚書¶
<pb:KR3k0020_WYG_006-34a>¶
事諸吏得舉法散騎騎馬並乗輿車(並步浪反騎而/散從無職也)¶
後漢百官志中常侍千石本注曰宦者無員後増秩皆¶
二千石掌侍左右從入宫内贊導衆事顧問應對¶
應劭漢官秦置中常侍入禁中常侍左右光武中常侍¶
用宦者(又曰秦及前漢置散騎及中常侍各/一人散騎騎馬並乘輿車獻可替否)¶
魏志文帝延康中置散騎常侍為一官省中置四人與¶
侍中同掌規諫不用宦者為官不過署令¶
魏畧黄初中始置四常侍入侍從與上談議不典事故¶
<pb:KR3k0020_WYG_006-34b>¶
遂以為加官又散騎常侍比侍中貂璫挿右¶
環濟要畧散騎常侍騎而散從侍郎入侍左右出則侍¶
事於廊廡之下¶
晉職官志散騎常侍本秦官也秦置散騎又置中常侍¶
散騎騎從乘輿車後中常侍得入禁中皆無員亦以為¶
加官漢東京初省散騎而中常侍用宦者魏文帝黄初¶
初置散騎合之於中同掌規諫不典事貂璫挿右騎而¶
散從至于晉晉不改及元康中惠帝始以宦者董猛為中¶
<pb:KR3k0020_WYG_006-35a>¶
常侍後遂止常為顯職通直散騎常侍案魏末散騎常¶
侍又有在員外者泰始十年武帝使二人與散騎常侍¶
通員直故謂之通直散騎常侍江左置四人員外散騎¶
常侍魏末置無員散騎侍郎四人魏初與散騎常侍同¶
置自魏至晉散騎常侍侍郎與侍中黄門侍郎共平尚¶
書奏事江左乃罷通直散騎侍郎四人初武帝置員外¶
散騎侍郎及太興元年元帝使二人與散騎侍郎通員¶
直故謂之通直散騎侍郎後増為四人員外散騎侍郎¶
<pb:KR3k0020_WYG_006-35b>¶
武帝置無員¶
陶氏職官要錄案漢初有騎郎常侍有貲者得為騎郎¶
貲滿五百石為常侍郎張釋之以貲為常侍郎葢此官¶
也¶
南齊百官志散騎常侍通直散騎常侍員外散騎常侍¶
舊典侍中通官其通直員外用衰老人士故其官漸替¶
宋大明年中雖革選比侍中而人情久習終不見重尋¶
復如初散騎侍郎通直散騎侍郎員外散騎侍郎集書¶
<pb:KR3k0020_WYG_006-36a>¶
省職置正書令史朝散用衣冠之餘人數猥積¶
隋百官志梁集書省置散騎常侍通直散騎侍郎各四¶
人員外散騎常侍無員散騎侍郎通直散騎侍郎各四¶
人又有員外散騎侍郎常侍髙功者一人為祭酒與侍¶
郎髙功者一人對掌禁令糾諸逋違散騎常侍通直員¶
外舊並為顯職與侍中通官宋代以來或輕或雜其官¶
漸替天監六年革選詔曰昔晉初仰惟盛化常侍侍中¶
並奏帷幄員外常侍特為清顯陸始名公之𦙍位居納¶
<pb:KR3k0020_WYG_006-36b>¶
言典䝉優禮方有斯授可分門下二局委散騎常侍尚¶
書案奏分曹入集書通直常侍本為顯爵員外之選宜¶
參舊准人數依正直格自是散騎視侍中通直視中丞¶
員外視黄門郎陳因梁制¶
北齊集書省散騎通直常侍各六人散騎侍郎六人員¶
外散騎常侍二十人通直散騎常侍通直散騎侍郎六¶
人員外散騎侍郎一百二十人又領起居省散騎常侍¶
通直散騎常侍通直散騎侍郎各一人隋門下省有散¶
<pb:KR3k0020_WYG_006-37a>¶
騎常侍六人通直散騎侍郎四人並掌部從朝直又有¶
員外散騎侍郎二十人並掌同散騎常侍等六年罷門¶
下省員外散騎常侍武騎尉等員煬帝廢散騎常侍通¶
直散騎常侍散騎侍郎等常員¶
唐百官志門下省左散騎常侍二人正三品下掌規諷¶
過失侍從顧問(武徳初以為加官貞觀初置常侍二人/𨽻門下省顯慶二年又置二員𨽻中書)¶
(省始有左右之名並金蟬珥貂左常侍與侍中左貂右/常侍與中書令右貂謂之八貂龍朔二年為左右侍極)¶
(咸亨復廣徳二年升為正三品加置四員興元元年正/月左右各加一員貞元四年正月勅省舊四員中書省)¶
<pb:KR3k0020_WYG_006-37b>¶
(右散騎常侍二/人等如門下省)¶
六典左散騎常侍二人從三品(晉置四人典章表詔命/優文䇿文等雖𨽻門下)¶
(别為一省潘岳云寓直散騎之省是也晉代此官選望/甚重時與黄門侍郎謂之黄散晉令云散騎常侍品第)¶
(三武冠右貂金蟬絳服佩水蒼玉梁加秩中二千石後/班第十二後魏品第二下太和末從三品隋從三品掌)¶
(陪從朝直寶應二年勅左右散騎常侍各置參/官兩人令自揀擇聞奏參典亦置兩人後省)¶
五代百官志後唐同光元年左右散騎常侍置一半¶
國朝官品令左右散騎常侍正三品¶
　　中常侍¶
<pb:KR3k0020_WYG_006-38a>¶
召取衣冠臨拜復止(前漢大將軍王鳳用事上遂謙讓/無所専左右嘗薦光禄大夫劉向)¶
(少子歆通逹有竒異材上召見歆誦讀詩賦甚悦之欲/以為中常侍召取衣冠臨拜左右皆曰未曉大將軍上)¶
(曰此小事何須闗大將軍左右叩頭争之上於/是語鳳鳳以為不可乃止不拜其見憚如此)我翁我¶
母(續漢書靈帝以張讓趙忠段貴等十二人皆為中常/侍封侯貴寵帝嘗曰張常侍是我翁趙常侍是我母)¶
休沐閉門絶賓(東觀漢記蔡倫字敬仲為中常侍有/才學盡忠重慎每至休沐閉門絶賓)閹¶
人為常侍(朱穆諌曰臣聞漢家舊典置侍中常侍各一/人省尚書中黄門侍郎一人傳發書奏皆用)¶
(姓族自和熹太后以女主稱制不接公卿乃以閹人為/常侍小黄門通命兩宫自此以来權傾人主宜皆罷遣)¶
(博選耆儒宿徳參預政事帝怒不應穆/伏不肯起左右傳出良久乃趨而去)假貂璫之飾處¶
<pb:KR3k0020_WYG_006-38b>¶
常伯之任(穆拜尚書既深疾宦官及在臺閣旦夕共事/悉欲除之乃上疏曰案漢故事中常侍參選)¶
(士人建武以後乃悉用宦者自延平以/来寖益貴盛假貂璫之飾處常伯之任)十常侍(靈帝時/宦者張)¶
(讓趙忠等凡一十人皆為中侍封侯貴寵黄巾既作盜/賊麋沸郎中張鈞上書曰竊惟張角所以能興兵作亂)¶
(而萬人所以樂附之者其源皆由十常侍多放父子兄/弟婚親賓客典據州郡酤𣙜財利侵掠百姓百姓之寃)¶
(無所告訴故謀議不軌聚為盜賊宜斬十常侍頭懸南/郊以謝百姓帝怒御史承讓等㫖遂誣鈞學黄巾道掠)¶
(死獄中章重上不報詔使廷/尉侍御史考為張角道者)一心王室不事豪黨(鄭衆/字季)¶
(産為人謹敏有心機永平中初給事太子家肅宗即位/拜小黄門遷中常侍和帝初竇太后秉政兄大將軍憲)¶
(等並竊威權朝臣上下莫不附之而衆獨一心王室不/事豪黨帝親信焉及憲兄弟圗作不軌衆首謀誅之以)¶
<pb:KR3k0020_WYG_006-39a>¶
(功遷大/長秋)處朝忠謇(陸凱上疏曰中常侍王審黄中通理/知天知物處朝忠謇斯社稷之重鎮)¶
(今大晉之/龍逢也)¶
　　散騎常侍　　　　通直散騎常侍¶
　　員外散騎常侍¶
忠直(前漢劉更生遷散騎元帝初即位太傅蕭望之為/前將軍少傅周堪為光禄大夫皆領尚書事甚見)¶
(尊任更生年少於望之堪然二人重之薦更生宗室忠/直明經有行擢為散騎宗正給事中與侍中金敞拾遺)¶
(於左右四人/同心輔政)朝夕進規獻(魏志應璩雜詩云散騎帝師/友朝夕進規獻為散騎侍郎)¶
(遷常侍文章叙云璩博學好/属文善為書記歴散騎侍郎)上萬幾論(蔣濟字子通上/萬幾論文帝善)¶
<pb:KR3k0020_WYG_006-39b>¶
(之入為散騎常侍時有詔征南將軍夏侯尚曰卿腹心/重將特當使恩施足死惠愛可懷作威作福殺人活人)¶
(尚以示濟濟既至帝問曰卿所聞見天下風教何如濟/對曰未有他善但見亡國之語耳帝忿然作色而問其)¶
(故濟具以荅因曰夫作威作福尚書之明誡天子無戲/言古人所慎惟陛下察之於是帝意解遣追取前詔)¶
稱揚漢美(衞臻丞相户曹遷散騎常侍文帝踐阼時羣/臣並頌魏徳多抑損前朝臻獨明禪授之議)¶
(稱揚漢美帝數目臻曰天/下之珍當與山陽共之)凌波而前(徐宣遷散騎常侍/從至廣陵六軍乗)¶
(舟浪暴起帝船廻倒宣病在後/凌波而前羣僚無至者帝壮之)故師(魏畧髙堂隆為平/原王師明帝立以)¶
(隆故師拜散騎/常侍甚見禮敬)行步頋景(何晏字平叔有才能曹爽以/為散騎常侍美姿儀人疑其)¶
(傅粉行/步頋景)姿才容貌(蜀志孟達字子度降魏魏文帝/善達之姿才容貌為散騎常侍)推為¶
<pb:KR3k0020_WYG_006-40a>¶
顔淵(晉梁益士傳云文立字廣休師事譙周門人共推/立為顔淵陳夀李宓為子夏立在晉為太子中庶)¶
(子遷散騎常/侍在員内)在員内(上/)常媿有累清談(鄭黙字思元為/散騎常侍世祖)¶
(出南郊侍中當參乗詔曰使鄭常侍謂黙曰卿知/其何以得參乗昔州内舉卿相輩常媿有累清談)對政¶
事(黙為散騎常侍武帝問以政事對曰勤穡務農為國/之基選人得才濟世之道居官久職政事之宜明慎)¶
(黜陟勸阻之由崇尚儒素化/導之本如此而已帝善之)金貂換酒(阮孚字遙集散/騎常侍以金貂)¶
(換酒為所司/糾彈帝宥之)選望重輕(初晉安帝時散騎常侍望重以/與侍中不異其後職任閒散用)¶
(人漸輕宋孝建三年武帝欲重其選於是史部尚書顔/峻奏以孔顗及司徒左長史王景文應舉帝不欲威權)¶
(在下其後分吏部尚書置二人以輕其任侍中蔡興宗/謂人曰選曹望重常侍閒淡改之以名而不以實雖主)¶
<pb:KR3k0020_WYG_006-40b>¶
(意欲為輕重人心豈可變耶/既而常侍之選與吏部俱貴)寓直(潘岳秋興賦序云余/春秋三十有二始見)¶
(二毛以太尉掾兼虎賁中郎將寓直於散騎之省髙閣連/雲陽景罕曜珥蟬冕而襲紈綺之士此焉遊處岳時任)¶
(中郎將即騎/省官故曰直)班同中書(華嶠加散騎常侍班同中書寺/為内臺中書散騎著作治禮音)¶
(律天文術數南省文書/門下撰集皆典之也)以道清粹重於朝廷(程咸博學/洽通文藻)¶
(清敏其以為散騎常侍程案以道清粹重於朝廷句下/原本脱去注語其注中  咸云云乃王隠晉書之文當)¶
(别為一條而失其標目/今無可校補姑仍之)俱掌直諫(傅𤣥字休奕為散騎/常侍晉受禪進爵加)¶
(駙馬都督與皇甫陶俱掌直/諫𤣥志在拾遺多所匡救)宜綜國史(晉中興書庾闌/有文章才識議)¶
(者以為宜綜國史於/是召為散騎常侍)才藝簡亮宜居獻替(謝萬昇平五/年詔曰前中)¶
<pb:KR3k0020_WYG_006-41a>¶
(郎將萬才藝簡亮宜居/獻替以為散騎常侍)博學有才氣(顧愷之字長康為/散騎常侍博學有)¶
(才氣而名士多與遊又善畫妙於時為人鈍而傲頗自/矜尚故世愛其才藝而輕其傲忽數以為笑又文章志)¶
(云世謂長康有三絶/文章絶畫絶痴絶)有三絶(上/)有夙望(荀㽔字令逺儀/&KR0894;有望太宗深)¶
(器之尚書左丞/轉散騎常侍)機管要任不可久曠(晉起居注紀長兼/侍中関内侯侃所)¶
(疾非日月可愈機管要任不可/久曠今轉為通直常侍給騶兵)賜錢二十萬牀帳一具¶
(太康七年詔尚書馮純忠亮在公厯職内外勤恪匪懈/而疾苦未差屢求放退其以純為散騎常侍賜錢二十)¶
(萬牀帳/一具)拾遺左右(泰始元年詔給事黄門侍郎王珣理/識通原篤志好學不殞先業宜在左)¶
(右之列給事中何遵公亮貞烈有才幹器任久歴朝位試/用自效各宜甄敘拾遺左右者也其以珣遵並為散騎常)¶
<pb:KR3k0020_WYG_006-41b>¶
(侍使分典内省/事更讀文書)八嵗侍講(晉諸公讃司馬駿五六嵗能/書數魏王為帝駿年八歲為)¶
(散騎/常侍)躭翫典藝博物洽聞(干寳晉紀詔騎都尉譙周閒/居守道不仕危國蜀亡之際)¶
(勸劉禪歸命有忠主濟民之謀及躭翫典/藝博物洽聞朕甚嘉之其以為散騎常侍)與中書參典¶
著作(華嶠集詔曰散騎以從容侍從承荅顧問掌賛詔/令平處文籍故前是多用言語文學之士議郎華)¶
(嶠有論議著述之才其以嶠為散騎常侍兼與中書/參典著作事嶠表謝云非臣典筆申辭所能陳謝)敏¶
於應對(陶氏家傳濬遷散騎常侍博洽書傳善属文敏/於應對兼美姿容毎朝讃導同僚常推君子焉)¶
才志器局當為黄散(山公啟事郄詵才志器局當為黄/散謂黄門侍郎及散騎常侍也又)¶
(曰散騎常侍缺當取素/行者補之遂用郄詵)素行(上/)非其好(竹林七賢傳阮/籍字嗣宗髙貴)¶
<pb:KR3k0020_WYG_006-42a>¶
(鄉公立以為散騎/常侍非其好也)處已以廉(郭子曰鍾雅自左右丞桓/&KR0156;從吏部為常侍常怏恨)¶
(之獨處/已以㢘)八座三蟬(宋何戢為太子詹事上欲轉戢領選/尚書令欲加戢散騎常侍褚彦回曰)¶
(領選職方皆小選不容頓加常侍聖㫖毎以蟬冕不宜/過多臣與王儉既已在珥若復加戢則八座便有三蟬)¶
(若秩以驍游亦不為少廼/以戢吏部尚書驍騎將軍)貂蟬從兠鍪中出(南齊周盤/龍拒魏有)¶
(軍功年老求觧職為散騎常侍武帝戲之曰卿/著貂蟬何如兠鍪盤龍曰此貂蟬從兠鍪中出)飛蟬集¶
冠(梁朱异除中書郎時秋日始拜有飛蟬止集/异武冠上時咸謂蟬貂之兆後遷散騎常侍)第三清¶
(後魏明亮為常侍加武勇將軍進曰臣本/官常侍是第三清今授武勇其號至薄)誤授官禄(髙/祖)¶
(以李彪為散騎常侍郭祚因入見髙祖謂祚曰朕誤授/一人官祚對曰豈容聖詔一行而有差異髙祖沉吟曰)¶
<pb:KR3k0020_WYG_006-42b>¶
(此自應有讓因讓朕欲别授一官湏㬰彪有啟云伯石/辭卿子産所惡臣欲之已久不敢讓髙祖歎謂祚曰卿)¶
(之忠諌李彪不辭使朕遲囘/不能復决遂不換彪官也)王言遺滯(髙祖謂散騎常/侍元景曰卿等)¶
(自在集書閣省逋惰致/使王言遺滯起居不修)位在中書之右(宋弁為散騎常/侍尋遷右將軍)¶
(領黄門弁屡自陳讓髙祖曰散騎位在中書之右常侍/者黄門之庶兄領軍者三衛之假攝不足空存推讓以)¶
(棄大美其被/知遇如此)今日誰相對(三國典畧齊遣散騎常侍崔/瞻聘於陳瞻辭韻温雅南人)¶
(欽服乃謂之曰常侍前朝/何竟不來今日誰相對者)上殿不下有賀雅(梁賀琛為/散騎常侍)¶
(梁主與語常移晷刻故省中語曰上殿/不下有賀雅琛容止詳雅故人呼之)答問處當皆有¶
條理(呉志薛榮既至洛陽為散騎/常侍荅問處當皆有條理)臥鎮六軍(晉中興記/紀瞻轉領)¶
<pb:KR3k0020_WYG_006-43a>¶
(軍累乞退不許及王敦之逆詔上殿參定謀䇿復加散/騎常侍以病辭帝曰今日之事正當頼先帝社稷之忠)¶
(臣豈得如君之所論但為朕臥鎮六軍/則所益不少瞻奉詔便出申將軍令)衞左右甚有清¶
才(王讃晉惠帝時為散騎/常侍衛左右甚有清才)南郊奉乘西省文辭(陳徐陵/讓表云)¶
(南郊奉乗當求鄭黙之才/西省文辭應用羅含之學)此吾任城(梁散騎常侍廬陵/王讀膂力絶人馳)¶
(射遊獵發便命中髙/祖常曰此吾任城也)舞胡致位五品(唐髙祖拜舞人安/叱奴為散騎常侍)¶
(李綱上疏諫曰謹按周禮均工樂胥不得預仕伍今新/定天下開太平之基起義功臣行賞未徧髙才碩學猶)¶
(滯草莱而先令舞胡致位五品鳴玉曳組趨馳廊廟故/非創業垂統貽厥子孫之道也言雖激切而髙祖不見)¶
(聽/納)登牀(劉洎性疎俊敢言太宗工王羲之書尤善飛白/嘗宴三品以上於𤣥武門帝操筆作飛白字賜)¶
<pb:KR3k0020_WYG_006-43b>¶
(羣臣或乘酒争取於帝前帝笑曰/昔聞婕妤辭輦今見常侍登牀)以納諫為對(師登改/左散騎)¶
(常侍因中謝憲宗問時/所切登以納諫為對)朝廷推其名望(崔𤣥亮朝廷推/其名望遷散騎)¶
(常/侍)詣延英請對(宋申錫為鄭注所搆獄自内起散騎常/侍崔𤣥亮率諌官十四人詣延英請對)¶
(言訖嗚咽文/宗為之感悟)近密非賢不可居(苖晉卿字元輔肅宗欲/以李輔國為常侍奏曰)¶
(常侍近密非賢不可/居豈宜任等輩罷之)章表詔命(六典東晉併中書入散/騎省故&KR0067;亮讓中書牋)¶
(曰方今併省不多官徃年以中書事并付散騎此事宜/也方今喉舌之要則任在門下章表詔命則取之散騎)¶
(殊無事復/之中書也)望南宫侍郎如仰霄漢(案此條注/文原缺)¶
　　通直散騎常侍¶
<pb:KR3k0020_WYG_006-44a>¶
宜在機近規納善言(晉起居注惠帝永寜元年詔散騎/常侍王睿性識明徹日新匪懈宜)¶
(在機近規/納善言)機管要任不可久曠(紀長兼侍中関内侯所/疾非日月可愈機管要)¶
(任不可久曠今轉/為通直散騎常侍)歴任左右劬勞内侍(臧榮緒晉書泰/始十年詔程咸)¶
(忠誠直正幹理貞固博學洽通文藻清敏歴任左右劬/勞内侍乃心在公夙夜不懈其以咸為散騎常侍左通)¶
(直/郎)通直殿中(陶氏職官要錄泰始十年詔東平王懋為/員外常侍通直殿中與散騎常侍通直通)¶
(直之號自/此始也)鮑通直復是何許人(梁鮑泉嘗乘髙幰車從/數十左右繖盖服玩甚)¶
(精道逢國子祭酒王承承疑非舊貴遣訪之泉從者荅/曰鮑通直衆怪焉復欲辱之遣通車問鮑通直復是何)¶
(許人而得如此都下少年遂為口實見南華人/相戲曰鮑通直復何許人而得如此以為笑謔)唯取梁¶
<pb:KR3k0020_WYG_006-44b>¶
元帝素琴一張(後周裴尼為通直散騎常侍從於比陵/所獲軍實恣諸將校取之餘人皆競取)¶
(珍玩尼惟取梁元/帝素琴一張而已)宿衞不宜曠(朱鳳晉書左軍陳與騫/之子以父老求去職宿)¶
(衞不宜曠詔侍/以為通直常)御筆除通直字(北齊張景仁除通直散騎/常侍及奏御筆㸃除通直)¶
(字遂為/正常侍)¶
　　員外散騎常侍¶
閒任外位(晉諸公賛任城王陵齊王攸皆為魏員/外散騎常侍于時公族務在閒任外位)才幹¶
學義(王隠晉書吏部李重啟東兖太守曹嘉之皆/才幹學義先代之後可補員外散騎常侍)給本¶
俸以終餘年(咸康八年員外散騎常侍孫朝年八十告/老遜位司徒王導表朝恩優泰聴其順養)¶
<pb:KR3k0020_WYG_006-45a>¶
(弃身茨宇絶榮仕禄/宜給本俸以終餘年)在員外(臧榮緒晉書張天錫字公/純降氐為符融征南司馬)¶
(謝𤣥等大破氐軍於陣歸/國以為散騎常侍在員外)擢登常伯之列飾以貂璫之¶
輝(顧凱之拜員外散騎常侍表云不悟陛下/聖恩所加擢登常伯之列飾以貂璫之輝)貌類太宗¶
(檀道鸞續晉陽秋呉隠之為員外散騎常侍領大著作/初議以為黄門侍郎而隠之貌類太宗上不忍視故改)¶
(焉/)並驅鹵簿(梁朱异為員外常侍侍中領軍中書/舎人四職並驅鹵簿近代未之有也)尚書¶
南座無貂(賀琛字國寳遷員外散騎常侍/舊尚書南座無貂自琛始也)¶
　　散騎常侍¶
割肉歸遺細君(前漢東方朔為常侍郎伏日詔賜從官/肉大官丞日晏不来朔獨拔劍割肉謂)¶
<pb:KR3k0020_WYG_006-45b>¶
(其同官曰伏當早歸請受賜即懷肉去大官奏之朔入/上曰昨賜肉不待詔以劍割肉而去之何也朔免冠謝)¶
(上曰先生起自責也朔再拜曰朔来受賜不待詔何無/禮也拔劍割肉一何壯也割之不多又何亷也歸遺細)¶
(君又何仁也上笑曰使先生自責乃反/自譽復賜酒一石肉百斤歸遺細君)宗室謹重(魏志/曹爽)¶
(字伯昭以宗室謹重明帝在東宫/甚見親愛及即位為散騎常侍)機㨗談笑有父風(鍾/毓)¶
(字雅叔年十四為散騎侍郎機㨗談笑有父繇風太/和初蜀相諸葛亮圍祁山明帝欲親征毓上疏諫止)集¶
羣書作皇覽(劉劭字孔才為散騎/侍郎集羣書作皇覽)阿九(魏畧孟康以郭/后外属恩寵特)¶
(踰於常遂轉散騎侍郎是時散騎皆多貴子弟或以髙/才儒英充其選而康獨縁嬪嬙雜在其間故時皆輕之)¶
(不復呼其姓/字謂之阿九)選親舊文武之才(桓氏家傳延康元年初/置散騎之官皆選親舊)¶
<pb:KR3k0020_WYG_006-46a>¶
(文武之才以/為賓宴之臣)賓宴之臣(上/)少有名望(呉錄顧昺少有名/望為散騎侍郎)¶
俱有美稱(王洽導諸子中最知名與潁川荀/羡俱有美稱弱冠除散騎侍郎)俶儻髙雋¶
籠葢當時(郄超字景興少而卓犖不羈有曠世之/度俶儻髙雋籠盖當世除散騎侍郎)撰正¶
音訓(徐邈字先民遷散騎侍郎居西省/嘗撰正音訓前後十年多所補益)使不辱命(晉陽/秋王)¶
(彼使不辱命擢拜散騎/侍郎紀案彼字疑有悞)張華請觀馮恢(干寳晉紀處士/馮恢至行過人)¶
(以為散騎侍郎恢至上謂張華定何人也華曰臣請觀/之若不見臣上也見而有傲世之容次也敬為賓客者)¶
(固俗士也及華至恢待/之以恭時論確然少之)視酒罏雖近邈若山河(臧榮緒/晉書向)¶
(秀為散騎侍郎公使乗軺車經昔與嵇阮共遊酒罏前/過乃嘆曰吾昔與嵇康阮籍屡遊此罏自嵇生及阮公)¶
<pb:KR3k0020_WYG_006-46b>¶
(没吾便為時所羈紲今日/視此雖近邈若山河也)與尚書共論(華嶠譜叙華歆/有三子表字偉)¶
(容年二十餘為散騎侍郎時同寮諸郎共平尚書事年/少並勵鋒氣要名譽尚書事至或有不便故遺漏不視)¶
(及傳書者即深文論駮唯表不然事有不便輙與/尚書共論盡其意生者固執不得已然後共奏)¶
　　通直散騎侍郎¶
年三十起家(晉中興書郄曇年三十/起家拜通直散騎侍郎)三儁共掌帝儀(李/瑾)¶
(美容貌有文才遷通直散騎侍郎與黄門王遵業尚書/郎盧觀典修儀注臨淮王彧謂瑾等三儁共掌帝儀可)¶
(謂舅甥之國/王盧瑾外兄)¶
　　員外散騎侍郎¶
<pb:KR3k0020_WYG_006-47a>¶
在員外(晉起居注大興四年詔令以前司空/從事中郎盧諶為散騎侍郎在員外)簡其才(晉/中)¶
(興書苻堅青州刺史苻朗降烈宗詔曰朗洞明逆順望/風歸化既嘉此識亦簡其才可員外散騎侍郎置無員)¶
清華所不為(郅撝永明元年為御史中丞車駕幸丹陽/郡宴飲撝恃舊酒後狎侮同列謂庾杲之)¶
(曰蠢爾荆蠻其俗鄙復謂虞悰曰㫁髪文身其風陋王/晏既貴雅步從容又問曰王散騎復何故爾晏先為國)¶
(常侍轉員外散騎侍郎此二/職清華所不為故以此嘲之)忠誠義烈(晉起居注載建/武元年令曰前)¶
(堂邑内史魏文忠誠義烈/其以為貟外散騎侍郎)侍東宫(永昌元年詔以新立/世子王悦為員外散)¶
(騎侍郎/侍東宫)顯侍帷幄(謝安表云有案/此下原本  缺)¶
　　左諫議大夫¶
<pb:KR3k0020_WYG_006-47b>¶
前漢百官表郎中令秦官属官有大夫大夫掌論議有¶
太中大夫諫大夫皆無員多至數十人武帝元狩五年¶
初置諫大夫秩比八百石¶
後漢百官志諫議大夫六百石本注曰無員(胡廣曰光/禄大夫本)¶
(為中大夫武帝元狩五年置諫大夫為光禄大夫世祖/中興以為諫議大夫又有太中大夫中散大夫此四䒭)¶
(於古皆為天子之下大夫視/列國之上卿漢官曰三十人)¶
後魏亦置諫議大夫¶
隋百官志後齊集書省有諫議大夫七人後周地官府¶
<pb:KR3k0020_WYG_006-48a>¶
有保民下大夫規諫於天子葢此其任也武成三年初¶
置太子諫議大夫四員隋門下省有諫議大夫七人煬¶
帝廢之¶
唐百官志門下省左諫議大夫四人正四品下掌諌諭¶
得失侍從賛相武后垂拱二年有魚保宗者上書請置¶
匭以受四方之書乃鑄銅匭四塗以方色列於朝堂青¶
匭曰延恩在東告養人勸農之事者投之丹匭曰詔諫¶
在南論時政得失者投之白匭曰申寃在西陳抑屈者¶
<pb:KR3k0020_WYG_006-48b>¶
投之黒匭曰通𤣥在北告人祕謀者投之以諫議大夫¶
補闕拾遺一人充使知匭亊御史中丞侍御史一人為¶
理匭使其後同為一匭天寶九載𤣥宗以匭聲近鬼改¶
理匭使為獻納使至徳元年復舊寳應元年命中書門¶
下擇正直清白官一人知匭以給事中中書舍人為理¶
匭使建中二年以御史中丞一人議大夫一人為知匭¶
使投匭者先驗副本開成三年知匭使李中敏以為非¶
所以廣聰明而慮幽枉也乃奏罷驗副封(武徳元年置/諫議大夫龍)¶
<pb:KR3k0020_WYG_006-49a>¶
(朔二年曰正諫議大/夫貞元四年分左右)中書省右諫議大夫四人掌如門¶
下省貞觀初以給事中諫議大夫兼知起居注或知起¶
居事¶
六典諫議大夫四人正五品上(貞元四年置八人四人/𨽻門下為左㑹昌元年)¶
(中書奏隋於門下省置諫議大夫七員從四品下今正/五品上自大厯二年門下中書省侍郎升為正三品兩)¶
(省遂闕四官其諫議大夫望升為四/品下分為左右以備两省四品之闕)掌侍從賛相規諫¶
諷諭凡有五一曰諷諫(風之/以言)二曰順諫(謂知其有所不/可不敢逆而諌)¶
(之則順其君之/所欲以㣲動之)三曰規諫(陳其規諫/而正其事)四曰致諫(致物以/明其意)¶
<pb:KR3k0020_WYG_006-49b>¶
五曰直諫(直言君/之過失)¶
五代百官志周顯徳五年六月勅諫議大夫置依舊正¶
五品上仍班在給事中之下按唐六典諫議大夫四員¶
正五品上皆𨽻門下省班在給事中之下至㑹昌二年¶
中書門下奏升為正四品下仍分為左右以備兩省四¶
品之闕故班亦升在給事中之上近朝自諫議大夫拜¶
給事中者官雖叙遷位則降等至是以其遷次不備故¶
改正焉¶
<pb:KR3k0020_WYG_006-50a>¶
國朝大中祥符元年令右諫議大夫知制誥錢惟演立¶
位在孫僅之下知制誥班序以先後不得以官至是以¶
諌議大夫班在中書舍人上故申明之(給事中以下皆/無員不專職本)¶
(省之務分任/之中外為位)¶
元祐令左右諫議大夫從四品¶
為聖主得賢臣頌(前漢王褒字子淵益州刺史王㐮欲宣/風化於衆庶聞褒有㑓才請與相見使)¶
(褒作中和樂職宣布詩選好事者令依鹿鳴之聲習而武/歌之時何武為童子選在歌中武歌于太學宣帝召見)¶
(曰此盛徳之事吾何足以當之益州刺史因奏言褒有/軼才上乃徵褒既至詔褒為聖主得賢臣頌擢為諌議)¶
<pb:KR3k0020_WYG_006-50b>¶
(大/夫)娱侍朝夕(褒為諫議大夫始上頗好神仙褒從遊獵/所幸宫館輙為歌頌議者多以為滛靡不)¶
(急上曰不有博奕者乎為之猶賢乎已權拜諫議大夫/太子不安忽忽善忘詔褒等徃太子宫娯侍朝夕誦讀)¶
(竒文及所自造太子喜褒/甘泉洞簫頌令左右誦之)上以其言迂濶不甚寵異(王/吉)¶
(字子贑為諌議大夫時宣帝頗修武帝故事宫室車服/盛於昭帝時外戚許氏王氏貴寵而上躬親政事任用)¶
(能吏吉上疏言得失上以其言/迂濶不甚寵異吉遂謝病歸)虚己問政事(貢禹字少/翁元帝徵)¶
(為諌議大夫數虚己問政事時嵗不登郡/國多困禹奏言宫室有制宜從儉從之)秩八百石(禹/上)¶
(書曰陛下過意徵臣拜為諌議大夫秩八百石奉月九/千二百廪食太官又䝉賜賞四時雜繒絮衣服酒食諸)¶
(果物徳/甚厚)捕繫掖庭秘獄(劉輔以美才推為諫大夫㑹成/帝欲立趙飛燕為后輔上書曰)¶
<pb:KR3k0020_WYG_006-51a>¶
(陛下乃觸情縱欲傾以卑賤以毋天下乎里語曰腐木/不可以為柱卑人不可以為主臣自念得以同姓拔擢)¶
(尸禄不忠汚辱諌諍之官不敢不盡死書奏捕繋掖庭/秘獄於是左將軍辛慶忌䓁俱上書曰竊見諫大夫劉)¶
(輔前以縣令見擢為大夫其言必有切至當聖心者故/得拔至於此旬日之間收下秘獄行&KR0429;急之誅摧諫議)¶
(之官震羣下失忠直心於是减/死罪一等論為鬼薪病終于家)舉止方正(孔光字子文/經學尤明舉)¶
(止方正為/諌大夫)賢良方正(何武字君公太僕王音舉武/賢良方正召對策拜諌大夫)耆老¶
久次(揚雄奏羽獵賦除為郎給事黄門以耆老久次轉/為大夫好古學道甄豐父子劉棻為莽所誅雄時)¶
(校書天禄閣使者欲收雄雄投閣垂死詔勿問京師之/語曰惟寂惟寞自投於閣以病免復召為大夫家貧嗜)¶
(酒人希至其門有好事/者載酒與肴從遊學)賢者宜駕(两龔皆楚人也勝字/君賓舎字君倩二人)¶
<pb:KR3k0020_WYG_006-51b>¶
(相並著名節故世謂之楚兩龔少皆好學明經勝為郡/吏三舉孝㢘哀帝時大司空何武執金吾閻崇薦勝徵)¶
(為諌大夫引見勝薦龔舍及寗夀人侯嘉有詔皆徵勝/曰竊見國家徵醫巫尚為駕徵賢者宜駕上曰大夫乘)¶
(私車来耶勝曰/唯有詔為駕)上書言七亡七死(鮑宣為諫大夫哀帝/時丁傅子弟並進董)¶
(賢貴幸宣上書諫曰竊見孝成皇帝時外親持權人人/牽引所私以充塞朝廷亡有大儒骨鯁白首耆艾魁壘)¶
(之士論議通古今喟然動衆心憂國如飢渇者臣未見/也敦外親小童及幸臣董賢䓁在公門省户下羣小日)¶
(進國家空虚用度不足民流亡去城郭賊盜並起吏為/殘賊嵗増於前凡民有七亡隂陽不和水旱為灾一亡)¶
(也縣官重責更賦租税二亡也貪吏並公受取不遺三/亡也豪強大姓蚕食無厭四亡也苛吏繇役失農桑時)¶
(五亡也部落鼓鳴男女遮迣六亡也盜賊刦掠取民財/物七亡也七亡尚可又有七死酷吏毆殺一死也治獄)¶
<pb:KR3k0020_WYG_006-52a>¶
(深刻二死也寃陷無辜三死也盜賊横發四死也怨讟/相殘五死也嵗惡饑餓六死也時氣疾疫七死也民有)¶
(七亡而無一得欲望國安誠難民有七死而無一生欲/望刑措誠難此非公卿宰相貪殘成化之所致耶羣臣)¶
(幸得專官食重禄豈有肯加惻隠于細民助陛下流教/化者耶志俱在營私家稱賓客為奸利而已以茍容曲)¶
(從為賢以拱黙尸禄為知謂如臣宣等為愚陛下擢以/岩穴誠兾有益毫毛豈徒欲使臣美食大官重髙門之)¶
(地哉今貧民菜食不厭衣又穿空父子夫婦不能相保/誠可酸鼻陛下不救將安所歸命乎奈何獨私養外親)¶
(於幸臣董賢及汝昌侯傅商亡功而封方陽侯孫寵宜/陵侯息夫躬辯足以移衆強可用獨立姦人之雄惑世)¶
(尤劇者也宜以時罷退急徵大司馬傅喜使領外親故/大司空何武師丹故丞相孔光故左將軍彭宣位皆歴)¶
(三公可大委任者也上以宣名儒優容之乃徴/光免孫寵息夫躬罷侍中諸黄門郎十餘人)其言少¶
<pb:KR3k0020_WYG_006-52b>¶
文多實(宣復為諌大夫毎居位常/上書諌諍其言少文多實)雅意在本朝(蕭望之/累遷諌)¶
(議大夫時選博士諌議大夫通政事者補郡國守相以/望之潙平原太守望之雅意在本朝乃上疏曰陛下哀)¶
(念百姓悉出諌官以補郡吏所謂憂其末而忘其本者/也朝無争臣則不知過國無達士則不知善願陛下選)¶
(明經術通於幾㣲謀慮之士以為内臣輿參政事諸侯/聞之則知國家納諌憂政亡有闕遺書聞徴入守少府)¶
上書求見(龔勝為諌議大夫居諌官數上書求見言百/姓貧賤吏多不良風俗漸薄制度太奢刑罰)¶
(太深賦歛太重宜以儉約先/下其言祖述王吉貢禹之意)以行修飾(劉更生既冠以/行修飾擢為諫)¶
(大/夫)通才謇正(後漢韋彪字孟達上議曰諫議之職應用/公直之士通才謇正有補益於朝者令或)¶
(従徵試輩/為大夫)數有忠言(王良字仲子拜諌議大夫數/有忠言以禮進止朝廷敬之)諫西¶
<pb:KR3k0020_WYG_006-53a>¶
夷獻幻人(謝承後漢書陳禪字紀山拜諫議大夫永寜/中西夷獻幻人能吐火易牛馬頭自支解其)¶
(身元日作之禪/離席諌之云云)數陳讜言(傅翻轉諌大夫數/陳讜言上嘉之)犯顔諫諍¶
(虞永字叔朗拜諫議大夫雅性/忠譽犯顔諌諍以俸禄賑諸生)賜歸天子思之(江革轉/諌議大)¶
(夫賜歸天子思之革與母居至孝為母炊不委妻子常/輓鹿車載母母卒哭不絶聲服竟不脱太守遣掾釋除)¶
(之詔齊相曰諌大夫江革以病臨賜穀/千石長吏八月存問致羊酒以終其身)乘髙車出闗(郭/丹)¶
(少從學長安入函谷関慨然曰丹不乘使者車終不出/関既至京師甞為都講諌議大夫持節賜歸南陽去家)¶
(十三年乗/髙車出関)引弟子升堂執經(華嶠後漢書桓榮遷諫議/大夫毎大射養老禮畢帝)¶
(輒命榮及弟子升/堂執經自為辨說)恨不列稷契伊周之徒(袁崧漢書劉/陶諫大夫靈)¶
<pb:KR3k0020_WYG_006-53b>¶
(帝時上疏言天下亂由宦豎宦豎共䜛之詔收黄門北/寺獄陶知必死乃曰臣恨不列稷契伊周之徒而與比)¶
(干龍逢為儔事敗乃/悔時何及閉氣而死)言絶水退(楚國先賢傳陳宣拜諌/議大夫建武十年洛水)¶
(溢出城門校尉欲築塞之宣曰周公卜洛為萬世基水/必不入城門如有灾異人主觧謝塞之何益况朝廷中)¶
(興聖主天下攸歸水必/不入言絶而水退也)十日不炊(三輔决録第五頡字/子陵為諌議大夫洛)¶
(陽無主人鄉里無田宅寄/止靈臺中或十日不炊)有揚雄之才(華陽國志丸字/伯仁侍中賈逵)¶
(薦丸有揚雄之才明帝召作東/辟雍徳陽諸觀銘拜諌議大夫)與夏侯尚並掌軍計(魏/賈)¶
(逵自為兒童戲常設部伍祖父甞異之曰汝大必為將/帥也口授兵法數萬言為丞相主簿太祖善之拜諌議)¶
(大夫與夏侯/尚並掌軍計)不喜君得諫議惟喜諫議得君(後魏張普/惠為諌議)¶
<pb:KR3k0020_WYG_006-54a>¶
(大夫任城王澄謂普惠曰不/喜君得諌議惟喜諫議得君)置笏於地(隋劉行本為諫/議大夫文帝常)¶
(怒一郎於殿前笞之行本進曰此人素清其過又小不/顧行本正當上前曰陛下不以臣不肖令臣在左右臣)¶
(言若是陛下安得不聽臣言若非當致之於理安得輕/臣不顧所言非私因置笏於地而退上斂容謝之原所)¶
(笞/者)處不諱之朝(唐太宗甞謂侍臣曰朕雖不明幸諸公/數相匡救諫議大夫王珪曰臣處不諱)¶
(之朝實願罄其狂瞽太宗稱善勅自今後中書門下及/三品以上入問必諌官隨之欲其與聞政事有所開說)¶
諫獵(蘇世長為諫議大夫從幸涇陽校獵大獲禽獸顧/謂朝臣曰今日樂乎世長進曰陛下遊獵薄廢萬)¶
(幾不滿十旬未為大樂髙祖變色既而笑曰狂態發/耶世長曰為臣私計則狂為陛下國計則為忠矣)能¶
以瓦為衣必不漏(谷耶律為諌議大夫嘗從太宗出獵/在途遇雨因問曰油衣若為得不漏)¶
<pb:KR3k0020_WYG_006-54b>¶
(耶律曰能以瓦為衣必不/漏太宗大悦賜帛三百段)諍臣諫其漸(褚遂良遷諫議/大夫太宗問舜)¶
(作漆器間彫其俎當是時諌者十有餘人食器之間苦/諌何也遂良曰彫琢害農事纂組妨女工首創奢淫危)¶
(亡之漸漆器不已必金為之金器不已必玉為之/所以諍臣諌其漸及其盈滿無所復諌上然之)真諫¶
議(蕭鈞為諌議大夫時有左武候别駕盧文&KR0894;踰垣盜/左蔵庫物髙宗命有司殺之鈞諌曰文操所犯情實)¶
(難原恐天下聞之必謂陛下輕法律賤人命任喜怒貴/財物不敢不奏帝謂曰卿職在司諌能盡忠規遂特免)¶
(死罪謂侍臣/曰真諫議也)仗下言得失(宋璟吏部侍郎時𤣥宗嘉其/正直令兼諌議大夫内侍供)¶
(奉仗下後力/言朝廷得失)真諫官(李景伯為諌議大夫中宗嘗宴侍/臣及朝集使令酒酣各為廻文詞)¶
(衆皆諂言至景伯曰廻波爾時酒巵㣲臣職在箴規侍/宴既過三爵諠譁竊恐非儀中宗不悦中書令蕭至忠)¶
<pb:KR3k0020_WYG_006-55a>¶
(稱之曰此/真諌官也)職在箴規(上/)有諫臣體(孔戣元和初改諌議/大夫侃然忠讜有諌)¶
(臣體上疏論時政/四條帝意嘉納)上疏論興元監軍(孔敏行元和元年/拜諌議大夫上疏)¶
(言興元監軍楊叔元隂募卒為亂殺節度使李絳/人不敢發其事敏行上表極諌諍之故叔元得罪)論朝¶
政得失(張薦擢諌議大夫方裴延齡用事中傷俊良連/白無不當帝意薦將疏其惡延齡知之言於帝)¶
(曰諌議論朝政得失史官書人□/善惡二者不可兼改秘書少監)朝廷有直臣(陽城為/諌議大)¶
(夫徳宗時裴延齡以姦佞用事時大臣陸贄䓁咸遭譖/毁城乃伏闕上疏與拾遺王仲舒共論延齡姦佞䞇等)¶
(無罪金吾將軍張萬福年八十聞之徃延英門大言賀/曰朝廷有直臣天下必太平矣萬福自此名重天下)¶
凌蔑公卿大臣(李景儉字寛中遷諌議大夫性既矜誕/寵擢之後凌蔑公卿大臣使酒既甚貶)¶
<pb:KR3k0020_WYG_006-55b>¶
(建州刺史未㡬召還復為諌議大夫景儉朝退與知制/誥馮宿楊嗣復舍人温造員外郎李肇王鎰等同謁史)¶
(官獨孤朗乃於史館飲酒景儉乗醉詣中書謁丞相呼/王播崔植杜元頴名面疏其失貶漳州刺史是日同飲)¶
(於史館者/皆貶逐之)乗醉謁宰相(上/)諫免崔發死(張仲方為諌議/大夫時鄠縣令)¶
(崔發因辱小黄門敬宗赫怒付臺推鞫及元日大赦獨/發不得宥仲方上疏其畧曰鴻恩將布於天下而不行)¶
(御前霈澤始被於昆蟲而獨遺/崔發由是發得不死時論美之)人皆想望風采(陽城隠/於中條)¶
(山徳宗召之乃衣褐赴京遷諌議大夫初未至京師/人皆想望風采及為諫官紛紛言事天子益厭苦之)請¶
先出閤待罪(李渤長慶初為諌議大夫敬宗即位坐朝/甞晚一日入閤坐不久羣臣候立紫宸門)¶
(外渤出次白宰相曰昨日拜疏陳論今坐益晚是諌官/不能廻人主之意渤之罪也請先出閤待罪於金吾仗)¶
<pb:KR3k0020_WYG_006-56a>¶
(語次换/仗乃止)當以能可否朝政者為之(張宿布衣諸生也憲/宗為廣陵王時出入)¶
(邸第洎監撫之際擢授左拾遺後上欲以為諌議大夫/李逢吉奏曰諌議取要重當以能可否朝政者為之宿)¶
(細人不足以汚賢者位上/不悦出逢吉為劍南節度)延英相見(鄭覃為諌議大夫/穆宗不恤政事喜)¶
(遊宴覃與同職廷奏諌之帝不懌顧宰相蕭俛曰是皆/何人俛對曰諌官帝意稍觧乃曰朕之闕下能盡規忠)¶
(也因詔覃曰閣中奏事殊不從容今後有事面陳朕與/卿延英相見時久無閤中奏事覃等抗論人皆相賀)¶
讜言直氣(吕元膺字景大遷諌議大夫規駮諌議大舉/其職出為同州刺史及中謝上問時政得失)¶
(元膺論奏辭氣激切上喜之翌日謂宰相曰吕元膺有/讜言直氣宜留在左右使言得失留為給事左右尋兼)¶
(太子/侍讀)伏延英(淮南節度使王播厚賂貴要求領鹽鐵/使諌議大夫獨孤朗等伏延英疏論之)不¶
<pb:KR3k0020_WYG_006-56b>¶
敢異論(李讓夷字達心拜諌議大夫時起居舎人李褒/有痼疾請罷官宰臣李石奏闕官上曰卿可盡)¶
(言今諌議大夫姓名遂奏李讓夷馮定孫簡蕭俶帝曰/讓夷可也李因欲言用崔球張次宗鄭覃曰崔球逰宗)¶
(閔之門赤節下秉筆記注為千古法不可用朋黨如裴/中孺李讓夷臣不敢有異論其為人主大臣知重如此)¶
清慎髙亮(後漢書周舉梁商表為從事中郎商病甚帝/問遺言對曰從事中郎周舉清慎髙亮可任)¶
(諌議/大夫)論事有諍臣之風(唐文宗嘗於便殿召栁公權論/事切直忤㫖周墀為之惕慄公)¶
(權詞氣益堅上徐謂之曰朕知舍人不合却作/諌議以卿論事有諍臣之風今擢卿諌議大夫)閤内論¶
校獵(武宗幸涇陽校獵白鹿原諌議大夫髙少逸鄭朗/䓁於閤内諭陛下校獵太頻出城稍逺方用兵師)¶
(且宜停止帝優勞之諌官出謂宰相/曰諌議官要朕時聞其言庶幾減過)舁櫬詣朝堂極諌¶
<pb:KR3k0020_WYG_006-57a>¶
(九國志䦨王延羲立不恤國事好戈獵誅丞相及宗室/勲舊左右懼禍諌議大夫黄峻舁櫬詣朝堂極諌延羲)¶
(曰老輩風狂不足/怪貶漳州司户)諫朝士杖決(鄭元弼延羲襲位授右/諌議大夫時延羲女下)¶
(嫁百官不賀延羲怒朝士决杖者十有二人元弼為之/力諌延羲曰卿仰魏徵何如人乃諌不止也元弼曰陛)¶
(下幸似唐太宗臣方/魏徵可矣延羲解怒)朕之汲黯(國朝田錫資骨鯁學士/承㫖宋白舉直言極諌)¶
(公對事奏經史中治體之要十三篇真宗/手詔褒奬常自謂曰田錫朕之汲黯也)不歴郎中員¶
外(春明退朝錄近世鄭文肅劉丞相張尚書方平王宣/徽拱辰滕侍讀甫吕給事卿鄧中丞潤文皆不歴郎)¶
(中員外而使/為諌議大夫)帶墜(筆談諌議班在制誥上若帯代制則/在知制誥下從職也戲語謂之帶墜)¶
　　起居郎¶
<pb:KR3k0020_WYG_006-57b>¶
後漢馬皇后撰起居注¶
後魏始置起居令史每行幸宴㑹則御左右記錄帝言¶
及賓客酬答後别置起居注二人以它官領之¶
隋百官志北齊有起居省散騎常侍通直散騎常侍散¶
騎侍郎通直散騎侍郎各一人校書郎各二人後周有¶
外史掌書王言動作之事以為國志即起居之職又有¶
著作二人掌綴國錄則起居著作之任自此分矣隋初¶
以吏部散官及校書正字有叙述之才者掌起居之職¶
<pb:KR3k0020_WYG_006-58a>¶
以納言統之煬帝内史省加置起居舍人二人從六品¶
次舍人下¶
唐百官志門下省起居郎二人從六品下掌錄天子起¶
居法度天子御正殿則郎居左舍人居右有命俯陛下¶
以聽退而書之季終以授史官貞觀中以給事中諫議¶
大夫兼知起居注或知起居事每仗下議事起居郎一¶
人執筆記錄於前史官隨之其後復置起居舍人分侍¶
左右秉筆隨宰相入殿若仗在紫宸内閣則夾香案分¶
<pb:KR3k0020_WYG_006-58b>¶
立殿下直第二螭首和墨濡筆皆即㘭處時號螭頭髙¶
宗臨朝不决事有司所奏唯辭見而已許敬宗李義府¶
為相奏請多畏人之知也命起居舍人對仗承㫖仗下¶
與百官皆出不復聞機務矣長壽中宰相姚璹建議仗¶
下後宰相一人錄軍國政要為時政記月送史館率推¶
美讓善事非其實未幾易置而起居郎猶因舊制勅稍¶
筆削以廣國史之闕起居舍人居記言之職唯編詔書¶
不及他事開元初復詔修史官非供奉者皆隨仗而入¶
<pb:KR3k0020_WYG_006-59a>¶
位於起居郎舍人之次及李林甫專權又廢太和九年¶
詔入閣日起居郎舍人具紙筆立螭頭下復貞觀故事¶
(有令三人賛者六人貞觀三年置起居郎二/人廢舍人龍朔二年曰左史天壽元年如之)¶
六典起居郎二人從六品上(起居郎因起居注以為名/起居注者記錄人君動止)¶
(之事春秋傳曰君舉必書禮云動則左史書之言則右/史書之皆其事也宋衷世本云沮誦倉頡為黄帝左右)¶
(史周書穆王時有左史戎夫書前代存亡之誡諸侯之/國亦立之漢武帝有禁中起居注後漢明徳皇后撰明)¶
(帝起居注然則漢時起居注似在宫中為女史之職魏/晉以來皆中書著作兼修國史及北齊集書省領起居)¶
(注令史之從七品上後周春官府置外/史掌書言及動作以為國志盖其任也)令史三人(先置/楷書)¶
<pb:KR3k0020_WYG_006-59b>¶
(手令改/為令史)起居郎掌錄天子之動作法度以修記事之史¶
凡記事之制以事繫日以日繫月以月繫時以時繫年¶
必時書其朔日甲乙以紀厯數典禮文物以考制度遷¶
拜旌賞以勸善誅伐黜免以懲惡季終則授之於國史¶
焉(漢獻帝及西晉以後諸帝皆有起居注皆史官所錄/自隋置為職員列為侍臣專掌其事毎季為卷以送)¶
(付史/舘焉)¶
五代百官志後唐同光元年起居郎起居舍人各置一¶
半¶
<pb:KR3k0020_WYG_006-60a>¶
國朝官品令起居郎從六品¶
記善惡以為鑒誡(唐太宗謂諌議大夫褚遂良曰卿知/起居注錄何事大抵人君觀之否對)¶
(曰今之起居古左史右史也書人君言事且記善惡以/為鑒誡庶㡬人主不為非法不聞帝王親自觀史上曰)¶
(朕有不善卿必書之耶遂良曰守道/不如守官臣職當載筆君舉必記)召令侍書(遂良秘/書郎遷)¶
(起居郎尤工𨽻書太宗嘗謂侍中魏徵曰虞世南死後/無人可以論書徴曰遂良下筆遒勁甚得王逸少體太)¶
(宗即日召/令侍書)罷封禪(遂良為起居郎貞觀中詔有事於泰/山先幸洛陽有星孛於太陽㣲犯郎)¶
(位遂良言於太宗曰陛下撥亂反正功超前烈將告成/東岳天下幸甚而行至洛陽彗星輙見此或有所未&KR0098;)¶
(合者也且漢武優柔數年始行大禮臣愚/伏願詳擇太宗然之下詔罷封禪之事)職當修注(杜/正)¶
<pb:KR3k0020_WYG_006-60b>¶
(倫知起居注太宗嘗謂侍臣曰朕毎日坐朝欲出一言/即思此言於百姓有利益否所以不能多言正倫進曰)¶
(君舉必書言存於左右史臣職當修起居注不敢不盡/愚直陛下若一言乖於道理則千載累於聖徳非直當)¶
(今損於百姓願陛/下慎之太宗大悦)不敢不盡(上/)執筆所記名為史(鄭朗/字有)¶
(融為起居郎初太和末風俗稍奢文宗恭勤節儉兾革/其風謂宰臣曰朕聞前日内庫唯二錦袍飾以金烏一)¶
(袍𤣥宗幸温陽時御之一與貴妃當時貴重如此如今/奢靡豈復貴之料今富家徃徃皆有左衞副使張元昌)¶
(用金唾壺昨因申訓已誅之矣時郎執筆螭頭下宰臣/退上謂郎曰適所議論卿記録未吾試觀之朗對曰臣)¶
(執筆所記名為史伏惟故事帝王不敢取觀昔太宗欲/覽國史諌議大夫朱子奢云史官所述不隠善惡或主)¶
(非上智飾非䕶失見之則生怨所以義不可觀帝曰適/來所記無可否臧見亦何爽乃宣謂宰臣曰鄭朗引故)¶
<pb:KR3k0020_WYG_006-61a>¶
(事不欲朕見起居注夫人君之言善惡必書朕恐平常/閒語不関理體垂諸將來竊以為耻異日臨朝庶幾稍)¶
(改何妨一見以誡/醜言朗遂進之)人瑞(鄭仁表為起居郎文章俊拔然/恃才傲物人士薄之自謂門地)¶
(人物文章具美甞曰天瑞/有五色雲人瑞有鄭仁表)以婦公辭内職(獨孤郁遷起/居郎權徳輿)¶
(作相郁以婦公辭内職憲宗曰徳輿乃有此/佳壻因詔宰相須氏族之家選尚公主者)隨宰臣記¶
事(馮定請許左右史隨宰/臣延英記事宰臣不樂)純用科名人(國朝唐詢江東/轉運使因辭得)¶
(上殿言執政純用科名人修起居注/非故事未幾修注闕仁宗遂用詢)¶
　　左司諫¶
唐百官志門下省左補闕六人從七品上掌供奉諷諫¶
<pb:KR3k0020_WYG_006-61b>¶
大事廷議小則上封事¶
職官志左補闕二員從七品上(古無此官天后垂拱元/年勅記言書事毎切於)¶
(旁求補闕拾遺未𢎞於歴選瞻言共理為藉衆才寄以/登賢期之進善宜置左右補闕各二員左右拾遺各二)¶
(員掌供奉諷諌行/立次左右史之下)¶
六典左補闕二人從七品上(皇朝所置言國家有過闕/則補正之故以名官焉詩)¶
(云衮職有闕惟仲山甫補之盖取此義後漢伏湛出入/禁闈拾遺補闕魏志文帝勅侍臣曰公卿等宜拾朕之)¶
(遺補朕之闕晉武帝詔曰公卿䒭宜補闕拾遺獻可替/否晋職官志御登殿侍中居左散騎常侍居右備切問)¶
(近對拾遺補闕後魏孝文帝令侍中李冲補闕左右垂/拱中因其義而創立四員左右各二員天授初左右各)¶
<pb:KR3k0020_WYG_006-62a>¶
(三員通前為十員神龍初依舊各置二員/其才可則登不拘陞叙又置供奉無數)左補闕拾遺¶
掌供奉諷諫扈從乗輿凡發令舉事有不便於時不合¶
於道大則廷議小則上封若賢良之遺滯於下忠孝之¶
不聞於上則條其事狀而薦言之¶
五代百官志後唐同光元年補闕拾遺各置一半¶
國朝雍熈五年詔改左右補闕為左右司諫¶
元祐官品令左右司諫七品¶
職在諫曹(唐權徳輿為左補闕時裴延齡以巧倖判度/支徳輿上疏切諫云臣職左諫曹令採羣議)¶
<pb:KR3k0020_WYG_006-62b>¶
(敢瀝肝血/伏待刑書)不甚檢束(栁渾天寳初拜監察御史臺中執/法之地動限儀矩渾性疎放曠不)¶
(甚檢束寮長拘局忿其疎縦渾不樂/乞求外任執政惜其才奏為左補闕)握筆草狀(劉寛夫/為左補)¶
(闕疏陳岵進注維摩綬得濠州詔岵不因僧得郡諌官安得/此言湏推排首末来寛夫曰昨論陳岵之時不記發言)¶
(前後唯握筆草狀即是㣲忱若尋究/推排恐傷事體帝嘉其引過釋之)諫公主出降行五¶
禮(施敬本為左補闕開元十二年唐昌公主出降行五/禮敬本與張烜李鋭等上疏竊以紫宸殿者漢之前)¶
(殿周之路寢陛下所以負黼扆下黄屋饗萬國朝諸侯/人臣致敬之所猶北極可見不可得而升也昔周女出)¶
(降於齊以魯侯為主但有外館之法而無路寢之制今/欲紫宸殿行禮即當人臣攝行馬入於庭醴升於牖主)¶
(人授几逡廵紫座之間賓使就筵登降赤墀之地又據/主人辭稱寡君子有事於主人之室言詞僣越事理乖)¶
<pb:KR3k0020_WYG_006-63a>¶
(張既凟威靈深虧典制其問名納采等並請權/於别所𤣥宗納其言移於光順門外設次行禮)孜孜獻¶
納(獨孤郁李正辭嚴休復自拾遺轉補闕及參謝之際/宰相裴垍廷語曰獨孤與李二補闕孜孜獻納今之)¶
(遷轉可謂酬勞無媿矣嚴補闕官業或異/於斯時者進擬不無疑緩休復悚恐而退)賞一逸人可¶
勸天下(國朝真宗咸平五年終南山處士种放對於便/殿上親撫勞命坐語久之館於都亭驛尋授左)¶
(司諫直昭文館上謂宰臣曰放召對来詢以民事則曰/徐而化之問以邉事則不對但言愛民而已久之言所)¶
(有獻納俟形於章疏然亦有就禄之意且曰跡孤朕喻/以俟升班列必見朝廷清肅排擯之事無敢為者賞一)¶
(逸人可/勸天下)出自宸選(明道中執政除其親舊二人為正言/司諫上謂曰祖宗法制臺諫官須出)¶
(自宸選今不可壊他祖宗法度若臺諌官是大臣自除/則大臣過失無敢言者執政惶恐稱死罪悸汗浹背)¶
<pb:KR3k0020_WYG_006-63b>¶
父為宰相子為諫官(唐元和元年杜從郁徙為左補闕/韋貫之與崔羣奏論尋降為左拾)¶
(遺遺補雖資品不同皆是諌官父為宰相子為/諌官若政有得失不可使子論父改為秘書丞)詔中書¶
為之辭(文宗以魏謩為補闕上甞言於宰相曰太宗得/徵參禆闕失弼成聖政我今得謩於疑似之間)¶
(必能極諌雖不敢希及貞觀之政庻幾處於無/過之地命授謩左補闕於狀内備述諌疏激切)侍臣(舒/元)¶
(褒曰遺補官秩/雖卑下侍臣也)車載(見拾遺門/斗量注下)¶
　　左拾遺¶
唐百官志左拾遺六人從八品上(掌同/補闕)¶
職官志左拾遺二員從八品上(見補/闕)¶
<pb:KR3k0020_WYG_006-64a>¶
五代史(見補/闕)¶
六典左拾遺二人從八品上(皇朝所置言國家有遺事/拾而論之漢汲黯願為中)¶
(郎署長出入禁闥補闕拾遺元帝初立給事中劉向侍/中金敞拾遺於左右續漢書張衡為侍中從容諷議拾)¶
(遺左右後魏初置内侍長主拾遺應對又/孝文帝命侍中丘惟拾遺左右創立四員)¶
國朝雍熈五年改左右拾遺為左右正言¶
元祐令左右正言從七品¶
秩卑選重(唐白居易上疏云䝉恩授臣左拾遺依前翰/林學士謹按六典云云其選甚重其秩甚卑)¶
(所以然者抑有由也大凡人之情位髙則惜其位身貴/則愛其身惜位則偷合而不言愛身則茍容而不諌此)¶
<pb:KR3k0020_WYG_006-64b>¶
(必然之理也故拾遺之置所以卑秩者使位未足惜身/未足愛也所以重其選者使下不忍負心上不忍負恩)¶
(也位未足惜身未足愛然後能有闕必規有違必諌朝/廷得失無不察天下利病無不言此國朝置拾遺之本)¶
(意/也)身是諌官月請諌紙(居易與元稹書云僕在翰林日/身是諌官月請諌紙啟奏之外)¶
(有可以濟救人病禆補時闕難於摘言輙歌詠之欲/稍聞於上志未就而悔已生言未聞而謗已成矣)詩¶
人命蹇(又書云古人云名者公器不可以多取僕是何/者竊時之名已多既竊時之名义欲竊時之富)¶
(貴使已為造物者肯兼與之乎况詩人命/蹇如陳子昻杜甫各授一拾遺屯剥至死)額叩龍墀(劉/栖)¶
(楚為拾遺敬宗即位畋遊稍多坐朝常晚栖楚出班以/額叩龍墀苦諫云臣忝諫官致陛下有此請碎首以謝)¶
(遂以額叩龍墀久之不已宰臣李逢吉出位宣曰劉栖/楚休叩頭候進止栖楚捧首而起因更陳論搕頭見血)¶
<pb:KR3k0020_WYG_006-65a>¶
(上為動容以袖連揮令出栖楚又云不可臣奏臣即碎/首死牛僧孺復宣示而出敬宗為之動容無何遷起居)¶
(郎/)擢自草澤(竇羣隠居毗陵以節槩聞著書三十四巻/號史記名臣疏貞元中蘇州刺史韋夏卿)¶
(以園丘茂異薦兼獻其書不報復薦羣召拜左抬遺遷/侍御史充入蕃使判官羣因入對奏曰陛下即位二十)¶
(年始自草澤擢臣為拾遺是難其進也今陛下以二十/年難進之臣用為和蕃判官一何易也徳宗異其言留)¶
(之復為/侍御史)諫沉香亭子(李漢為左拾遺敬宗始治宫室波/斯賈人李鱗沙獻沉香亭子漢乃)¶
(上疏論之曰若以沉香為亭子即與瑶臺瓊室事同义/奏近日除授不由中書擬議多是宣出施行臣恐自此)¶
(紀綱大壞姦邪恣行願陛下各勅/有司稍存典故坐言忤出為從事)諫觀酺樂(嚴挺之為/左拾遺先)¶
(天二年睿宗詔三日三夜御安福門觀酺樂挺之上疏/四不可云云伏望晝則歡娯暮令休息要令兼夜恐無)¶
<pb:KR3k0020_WYG_006-65b>¶
(益聖朝/乃止)諫除授不由中書(薛廷老寳厯初與舒元褒李/漢俱為拾遺在閣内言臣伏)¶
(見近日除授徃徃不由中書進擬或是宣出臣恐自此/紀綱浸壊姦邪恣行乞聖恩詳察帝厲聲曰更有何事)¶
(元褒進曰陛下近日修造太多帝色變曰何處修造元/褒俯首不能對廷老奏曰臣䓁是諌官有所聞即合奏)¶
(論亦豈知陛下修造之所但見般運瓦木絶多即知/修造不已伏乞稍留聖慮帝曰如所奏然後各復位)論¶
中丞温造凌供奉官(太和三年左拾遺舒元褒䓁論中/丞温造凌供奉官事今月四日左)¶
(補闕李虞仲與温造街中相逢造怒不廻避遂擒拿虞/仲祇人笞其背者臣謹按國朝政事供奉官街中除宰)¶
(相外無所廻避今温造蔑朝廷故典凌陛下近臣恣行/胸臆曽無畏避伏以事有雖小而関理分者即不可失)¶
(也理分既失亂由之生拾遺補闕官秩雖卑乃陛下近/臣也中丞雖髙乃法吏也侍臣見凌是不廣敬法吏壊)¶
<pb:KR3k0020_WYG_006-66a>¶
(法何以持䋲前時中書舍人李虞仲與造相逢造乃曳/立引馬知制誥崔咸與造相逢又捉其從人當時罷不)¶
(上聞所以強暴益甚臣䓁又聞元和長慶中中丞行李/不過半坊今乃逺至兩坊謂之籠街喝道但以尊祟自)¶
(處不思僣擬之嫌陛下若不因此特有懲革伏恐從此/供奉官輩便湏廻避中丞累朝制度失自陛下臣䓁官)¶
(忝諌列實為陛下惜之又聞近日以来應合有導從官/手力多者街衢之中行禮太過自今傳呼前後不得過)¶
(三百/步)獻大像閤賦(許景先神龍初為夏陽尉東都起聖/善寺報慈閤景先詣闕獻大像閤賦)¶
(詞甚美麗/擢左拾遺)不數年出將入相(蕭嵩為左拾遺常與布衣/張鎬為友館而禮之表薦)¶
(鎬曰如鎬者用之則為王者師不用則幽谷/一叟耳𤣥宗擢鎬拾遺不數年出將入相)堪為諫諍¶
之官(李邕少知名長安初内史李嶠御史張廷珪並薦/邕詞髙行直堪為諌諍之官由是召拜為左拾遺)¶
<pb:KR3k0020_WYG_006-66b>¶
三諫不聽(徐仁紀拜左拾遺三上書論得失不納謂/人曰三諌不聽可去矣遂托疾歸鄉里)柳¶
篋子(栁璨遷左拾遺公卿朝野托為箋奏/時譽日洽以其博奥目為栁箧子)斗量(天授三/年舉人)¶
(無賢愚咸加擢用頗為濫雜謡誦曰補闕連/車載拾遺平斗量把推侍御史椀脱校書郎)諫迎軒轅¶
先生(宣宗大中十一年右補闕葉嘏左拾遺王譜右拾/遺薛廷傑上疏諌遣中使徃羅浮山迎軒轅先生)¶
(詔云云卿䓁位當列職論在/諌司閲示来章深納誠意)團句把麻(通事舍人宣詔/舊令拾遺團句)¶
(把麻者盖謁者不知書多失句度故用拾遺低聲摘句/以取及吕温為拾遺被喚把麻不肯去遂成故事拾遺)¶
(不把麻自吕始也時栁宗元戲言/云幸識一文半字何不與他把也)即日上疏論諫職(元/稹)¶
(自校書郎應制舉才識兼茂明於體用登科第者十八/人稹第一制下除左拾遺稹性鋒鋭見事風生既居諌)¶
<pb:KR3k0020_WYG_006-67a>¶
(垣不欲碌碌自滯事無/不言即日上疏論諌職)諫營興泰宫(盧蔵用為左拾遺/則天將營興泰宫)¶
(於萬安山蔵用諌曰竊讀書見自古帝王之迹矣聞土/階三尺茆茨不剪者唐堯之徳也卑宫室菲飲食盡力)¶
(於溝洫者大禹之行也惜中人十家之産而罷露臺之/制者漢文之明也並能垂名無疆為帝王之烈今陛下)¶
(崇臺䆳宇離宫别館亦已多矣更窮人力以事/土木臣恐議者以陛下為不愛人務奉己者)諌為公¶
主廣第宅(辛替否為左拾遺景龍中安樂公主府所補/官属多非其才中宗為公主廣第宅替否諫)¶
(曰臣聞王者牧黎庶建百官莫不慎器與名畏怨重禍/不激詭以求進不貨賄以求榮公侯伯子男五等各以)¶
(功為先後卿大夫士九品各以徳為次第伏惟陛下倍/百行賞倍十増官金銀不供其仰束帛不充於錫何愧)¶
(於無用之臣何慚於無力之士於公府補授罕存推擇/臣聞祸生有胎福生有基伏惟公主陛下之愛女選賢)¶
<pb:KR3k0020_WYG_006-67b>¶
(良以嫁之設官職以補之傾府庫以賜之壯宅第以居/之廣池臺以嬉之可謂至憐也然而用不合於古義行)¶
(不根於人心將恐變貴成/憎翻福為禍何所恃乎)文價益重(五代史王祐文傲/唐同光初與桑維)¶
(翰同年登第拜左拾遺維翰入相祐文以同門生/裁書自陳維翰竒之禮待甚厚自是文價益重)書命¶
有元和之風(案此條原/本缺注)¶
　　諫院¶
國朝舊常以省官二員判院事其員有左右諌議大夫¶
司諫正言天禧元年詔别置院¶
慶厯三年知制誥田况言有唐兩省自諫議大夫至拾¶
<pb:KR3k0020_WYG_006-68a>¶
遺補闕共二十人毎宰相奏事諫官隨而入有所闕失¶
即時規正其實皆中書門下之属官也今諫議大夫無¶
復職業自司諫正言知諫院皆遺補之任而朝廷責其¶
言如大夫之職而地勢不親位序不正在朝廷間則與¶
衆人同進退非所以顯而異其分也今筦庫冗散之吏¶
尚赴内朝豈諌諍之臣不得日奉朝請臣在諫院毎聞¶
一事皆取諸采問比及論列或至後時今若令諫官得¶
奉内朝則可以日聞朝廷之事矣兼王素歐陽修蔡襄¶
<pb:KR3k0020_WYG_006-68b>¶
皆以它官知諫院居兩省之職而不得預其列於體未¶
便欲乞令後綴小兩省班次所貴名體相稱副陛下選¶
求之意詔今後比直龍圗閤及修起居注例令毎日赴¶
内朝¶
四年詔自今諫官毋得用見任輔臣所薦之人十一月¶
詔始如先朝置諫官六員¶
至和二年詔臺官不許相率上殿¶
熈寧八年同知諫院范百禄言近令諫官綴左右兩班¶
<pb:KR3k0020_WYG_006-69a>¶
序立仗續准御史臺関報令臣歸本官班序立仗謀其¶
政者必在其位今修起居注行起居舍人起居郎事直¶
舍人院行中書舍人事同知諫院行司諫正言事者也¶
國朝兩省官不必正員茍行其事必立其班所以明職¶
分而勤官守也今修起居注直舍人院則綴小兩省班¶
同知諫院則絀而不與非明職分勤官守之意詔特令¶
綴小兩省班¶
置印(唐文宗太和/年置諫院印)相惜(諌官以章疏之故憂患畧同臺/中則務糾彈舉省中多士㫖趣)¶
<pb:KR3k0020_WYG_006-69b>¶
(不一故言遺補相惜/御史相憎郎官相輕)减郎位進奉恩澤(國朝嘉祐八年/知諌院司馬光)¶
(奏諸路進賀登極表至京師朝廷一例推恩乃至班行/幕職權知州軍或所遣之人非親人者除齋郎及差遣)¶
(使殿侍此盖國初承五代姑息藩鎮之弊後来因循不/能釐正國家爵禄本待天下賢才及有功效之人今使)¶
(此䓁無故受官誠為太濫况近年官吏繁冗十倍於國/初之時若五服内親者或乞䓁第授一官其無服属並)¶
(量賜金/帛弗聴)奏事近侍立兩廡(治平元年以同知諌院吕誨/奏先帝朝兩府及臺諌官奏)¶
(對即左右近侍皆引避於兩廡故得從容論議/事無泄於外者臣請登對時近侍皆引避從之)¶
　　起居院¶
國朝初置但関勅送史館不復撰集¶
<pb:KR3k0020_WYG_006-70a>¶
淳化五年諫議大夫史館修撰張泌言乞置起居院復¶
左右史之職修集記錄以為起居注毎月與時政記同¶
送史館遂徙置院於禁中自後授者為同修起居注増¶
置楷書二人月給公用錢十千表紙五百畨凡宣徽院¶
客省四方館閤門御前忠佐引見司制置進貢辭謝游¶
幸宴㑹賜賚恩澤之事五日一報翰林麻制徳音詔書¶
勅榜該沿革制置者門下中書省封冊誥命進奏院四¶
方官吏風俗善惡祥瑞孝子順孫義夫節婦殊異之事¶
<pb:KR3k0020_WYG_006-70b>¶
禮賓院諸畨職貢宴勞賜賚之事並十日一報吏部文¶
臣除拜銓選沿革兵部武臣除授司封封建考功諡議¶
行狀户部土貢旌表州縣廢置刑部法令沿革禮部祥¶
瑞貢舉祠部祭祀奏日道釋條制太常雅樂沿改禮院¶
禮儀制撰吉㓙儀注司天風雲氣候祥異證驗宗正皇¶
属封建出降宗廟祭享制度大理寺刑律起請並一月¶
一報内外鹽鐵金穀増耗度支經費出納户部版圗升¶
降嵗終一報内外臣寮上章利害詞采可賞事理可行¶
<pb:KR3k0020_WYG_006-71a>¶
者中書具章表封下毎季編達史館以起居舍人史館¶
修撰梁周翰掌起居郎事秘書丞直昭文館李宗諤掌¶
起居舍人事¶
四月梁周翰等上言謹按記曰天子動則左史書之言¶
則右史書之又曰左史記事右史記言春秋傳曰君舉¶
必書言者尚書是也事者春秋是也漢武帝有禁中起¶
居注自魏至晉起居之職歸於著作其後亦命近臣主¶
掌其事至後魏始置起居令史每行幸宴㑹則在御座¶
<pb:KR3k0020_WYG_006-71b>¶
左右記錄帝言及賓客酬荅之語後又别置起居注二¶
人北齊有起居省隋置起居舍人二人以掌内史唐起¶
居之官𨽻門下顯慶中郎與舍人分属兩省每皇帝御¶
殿左右史夾香案分於殿下螭頭之側和墨濡翰皆就¶
螭首之㘭處有命則臨陛俯聽對而書之凡典禮文物¶
冊命啟奏臣寮薨免懲惡勸善之事悉載於起居注季¶
終則授於史官以俟筆削長夀中宰相姚璹以為帝王¶
謨訓不可使無紀述若不宣白宰相史官無由而書遂¶
<pb:KR3k0020_WYG_006-72a>¶
表請仗下所言軍國政要命宰相一人專知撰録季終¶
撰授於史官即今修時政記是也元和十二年詔毎遇¶
坐日如事有可備勸戒合記日者委其日承㫖宰相宣¶
示左右起居令其記録仍依舊例季終送史館太和九¶
年詔郎舍人准故事入閣日賚紙筆立於螭頭以記言¶
動伏乞今後應有祟徳長春殿毎皇帝宣諭之言侍臣¶
論列之事依舊中書編為時政記月終送史館其樞密¶
院事関機密亦乞命本院逐月具合書事件實封送史¶
<pb:KR3k0020_WYG_006-72b>¶
館自餘百司凡干封拜除改沿革制置之事並乞依臣¶
等所請特降勅命具條件関報起居院每月具所編錄¶
封送史館從之仍令郎舍人下直於崇政殿以記言動¶
别為起居注以付史官周翰等又言每月起居注願先¶
以進御後付史館起居注進御自周翰等始也至道二¶
年李昉拜平章事加監修國史建議復時政記故事時¶
政記月終送史館昉以進御而後付有司時政記進御¶
自昉始也大中祥符八年移院於右掖門外之西廊時¶
<pb:KR3k0020_WYG_006-73a>¶
禁城火故徙於外元祐三年復徙右掖門之内¶
至和元年知制誥賈黯言毎邇英閤召侍臣講讀經史¶
其咨訪之際動闗政體而史臣不得預聞臣竊惜之欲¶
乞令修起居注入侍閤中事有可書隨即記録從之治¶
平二年以實錄院檢討官集賢校理宋敏求諸王府記¶
室參軍直集賢院韓維並同修起居注初修注直闕中¶
書進敏求及集賢校理楊繪英宗問修起居注選何䓁¶
人宰臣對曰例以制科進士髙等與館職有才望者兼¶
<pb:KR3k0020_WYG_006-73b>¶
用楊繪皇祐五年第二人進士今以次當補帝曰修起¶
居注即知制誥豈宜以次補乃命易之¶
熈寧四年詔諫官兼修起居注者因後殿侍立亦許奏¶
事從張琥之請也¶
浮薄(治平三年以同修起居注章衡知汝州以諌/官御史薛家劉庠莫申等言其浮薄故黜之)¶
　　典儀(贊者/)¶
唐六典典儀二人從九品下(周禮秋官有司儀盖其任/也齊職儀云東宮殿中將)¶
(軍属官有導客局置典儀録事一人掌朝㑹之事史闕/其品秩梁有典儀之職未詳何曹之官掌唱警唱奏之)¶
<pb:KR3k0020_WYG_006-74a>¶
(事宋服武冠陳亦有之後魏置典儀監從第五品史闕/其員及所掌皇朝置典儀二人𨽻門下省初用人皆輕)¶
(至貞觀末李義府為之自後常/用士人領賛者以知賛唱之節)賛者十二人(隋太常寺/有賛者十)¶
(六人鴻臚寺有十二人皇朝因之𨽻門下省/掌賛唱為行事之節分畨上下亦謂之畨官)典儀掌殿¶
上賛唱之節及設殿庭版位之次(若元正冬至凡大朝/㑹王公升殿既坐酒)¶
(至而起皆傳賛/唱而為之節)若國有大禮侍中行事及進中嚴外辦¶
之版皆賛相焉¶
國朝大朝㑹則遣官攝事¶
　　城門郎(門僕/)¶
<pb:KR3k0020_WYG_006-74b>¶
唐六典城門郎四人從六品下(周禮地官有司門下大/夫二人上士四人盖城)¶
(門郎之任也初漢置城門校尉員一人秩二千石掌城/門屯兵有司馬及丞各一人十二城門候各一人出從)¶
(緹騎一百二十人盖兼監門將軍之職魏因之晉氏品/第四秩二千石銀章青綬絳朝服武冠佩水蒼玉元帝)¶
(省之宋齊但以衞尉掌宫城屯兵及管鑰之事梁陳二/代依秦漢以光禄卿掌宫殿門户亦無城門之職後魏)¶
(置城門校尉三品下太和末第四品上北齊衞尉寺統/城門寺置城門校尉二人第四品上掌宫殿城門并諸)¶
(倉庫管鑰之事後周地官府置宫門中士一人下士一/人掌皇城五門之禁令又置城門中士一人下士一人)¶
(掌皇城十二門之禁令皆其任也隋氏門下省統城門/局校尉二人從四品下煬帝三年又𨽻殿内省十二年)¶
(又减一人降為正五品後又改校尉為城門/郎置四人從六品又𨽻門下省皇朝因之)門僕八百¶
<pb:KR3k0020_WYG_006-75a>¶
人(按晉光禄勲左中郎將有祟禮等門僕各二人隋有/太廟郊社門僕皇朝城門郎置門僕分番上下掌送)¶
(管/鑰)城門郎掌京城皇城宫殿諸門開闔之節奉其管鑰¶
而出納之(明徳䓁門為京城門朱雀䓁門為皇城門承/天等門為宫城門嘉徳等門為宫門太極䓁)¶
(門為殿門通内等門並同/上閤門東都諸門准此)開則先外而後内闔則先内¶
而後外所以重中禁尊皇居也候其晨昏擊鼓之節而¶
啟閉之(承天門擊曉鼓聽擊鐘後一刻鼓聲絶皇城門/開第一鼕鼕聲絶宫城門及左右延明乾化門)¶
(開第二鼕鼕聲絶宫殿門開夜第一鼕鼕聲絶宫殿門/閉第二鼕鼕聲絶宫殿門及左右延明門皇城門閉其)¶
(京城開閉與皇城門同初承天門擊鼓皆聽/漏刻契至乃擊待漏刻所牌到鼓聲乃絶)凡皇城宫¶
<pb:KR3k0020_WYG_006-75b>¶
城闔門之鑰先酉而出後戌而入開門之鑰後丑而出¶
夜盡而入京城闔門之鑰後申而出先子而入開門之¶
鑰後子而出先卯而入若非其時而出有命啟閉則詣¶
閤覆奉奉㫖合符而開闔之凡車駕廵幸所詣之所計¶
其應啟閉者先發而請其管鑰及至即開闔如京城之¶
制¶
國朝大朝㑹則城門即遷官攝事¶
　　符寶郎(主寶/)　(主符/)　(主節/)¶
<pb:KR3k0020_WYG_006-76a>¶
唐六符典寶郎四人從六品上(周禮地官有司掌節春官/又有典瑞并其任也自漢)¶
(以来唯旌節稱節餘皆號符焉寳即璽也秦為符璽令/史記云始皇出遊㑹稽丞相李斯中車府令趙髙從趙)¶
(兼行符璽令事是也漢因秦置符節令丞属少府漢官/云秩四百石漢書云昭帝㓜冲霍光秉政殿中夜驚光)¶
(召符璽郎取璽郎不與光奪之郎按劍曰臣頭可得璽/不可得光壯之増秩二䓁後漢别為一臺亦属少府置)¶
(符璽令一人為臺率主符節事凡遣使掌授節領尚符/璽郎中四人兩漢皆傳秦六璽及傳國璽魏符節令位)¶
(次御史丞晉武太始元年省并蘭臺置符節御史宋因/之齊置主璽令史於蘭臺以侍書御史領之梁陳御史)¶
(臺并置符節令史後魏御史臺置符節令領符丞郎中/初從第四品中太和末從六品上北齊御史臺領符節)¶
(署令一人領符節郎中四人後周天官府置主璽下士/四人分掌神璽傳國璽與六璽之蔵隋初門下省統六)¶
<pb:KR3k0020_WYG_006-76b>¶
(局符璽局置監二人正第六品上直長四人從七品上/焬帝三年改為郎從第六品皇朝因之置符璽郎四人)¶
(則天更名符寳郎受命及神璽等八璽文并瑑為寳字/神龍初復為符璽郎開元初改為符寳郎從璽文也)¶
主寳六人(寳即璽也周書曰湯放桀大㑹諸侯取天子/之璽置天子之座右者印璽二名尊卑共之)¶
(諸侯大夫印亦稱璽春秋左傳曰季武子使季冶問璽/書追而與之是也主寳掌之分畨上下亦謂之畨官)¶
主符三十人(漢文帝初與郡守為竹使符第一至第五/以代周之鎮圭徵兵為銅獸符第一至第)¶
(五以代周之牙璋各分半右留京師左以與之皆符合/為信六國時魏公子無忌竊兵符矯命殺晉鄙則六國)¶
(亦有之後漢太守都尉初除與璽書及發兵亦與璽書/或與詔書奸偽刻造無由騐知至順帝以此制煩擾但)¶
(召符節令發銅獸竹使符璽歴魏晉宋齊梁趙陳皆用/之後魏有傳符歴北齊隋皆用之武徳初為銀莵符後)¶
<pb:KR3k0020_WYG_006-77a>¶
(改為魚符又有傳符主符掌/之分畨下上亦謂之畨官)¶
主節十八人(掌守旛節並分畨/上下謂之畨官)符寶郎掌天子之八寳¶
及國之符節辨其所用有事則請於内既事則奉而藏¶
之八寳一曰神寳所以承百王鎮萬國二曰受命寳所¶
以修封禮禪神祇(徐令言王璽記曰玉璽者傳國璽也/秦始皇取藍田玉刻而為之其文李)¶
(斯所製面文曰受命於天既夀永昌璽上隐起為盤龍/文文曰受天之命皇帝夀昌秦㓕傳漢歴王莽為元后)¶
(投之於地遂一角缺莽既滅校尉公賓就収璽綬詣更/始於宛更始敗以璽歸劉盆子盆子降面縛上璽綬光)¶
(武光武祠於髙廟受傳國璽至靈帝崩少帝失位掌璽/者投於井中為孫堅所得袁術拘其妻而奪之術死荆)¶
<pb:KR3k0020_WYG_006-77b>¶
(州刺史徐繆得其璽還許上之漢滅傳魏至晉懐帝璽/没於劉聰聰死劉曜得之又傳於石勒石季龍冉閔石)¶
(季龍磨其隐起之文又刻其傍為文曰天命石氏後冉/閔敗其將蔣幹求救於晉遂以璽送建業永和八年也)¶
(歴東晉宋齊梁侯景竊位為景所得景敗偽將侯子監/盜璽走江東侯追兵至投諸佛寺為栖霞寺僧永得之)¶
(陳永定二年僧永死弟子普智奉獻陳亡璽傳於隋其/璽方六寸厚一寸七分髙四寸六分蟠龍隐起文字巧)¶
(妙一與𫝊國璽同形自晉至梁相傳謂之鏤璽及侯景/敗送於齊文宣齊亡入周周傳於隋文帝初亦謂之𫝊)¶
(國璽開皇二年改為受命璽至開皇九年/江南得真𫝊國璽乃改前所得者名神璽)三曰皇帝行¶
寳荅疏於王公則用之四曰皇帝之寳旁采勲賢則用¶
之五曰皇帝信寳徵召臣下則用之六曰天子行寳荅¶
<pb:KR3k0020_WYG_006-78a>¶
四夷書則用之七曰天子之寳慰撫蠻夷則用之八曰¶
天子信寳發蕃國兵則用之(漢舊儀曰天子有六璽皆/白玉螭獸紐文曰皇帝行)¶
(璽皇帝之璽皇帝信璽天子行璽天子之璽天子信璽/虞喜志林曰所封事異故文字不同漢儀又云以皇帝)¶
(行璽為凡雜以皇帝之璽賜諸侯王書以皇帝信璽發/兵其徵大臣以天子行璽外國事以天子之璽鬼神事)¶
(以天子信璽皆以武都紫泥封者布囊白素裹兩端縫/尺一版中約署有事及發外國兵用天子信璽封拜外)¶
(國及徵召用天子行璽賜匃奴單于外國王書用天子/之璽下竹使符徵召大事行州郡國者用皇帝信璽諸)¶
(下同獸符發郡國兵用皇帝之璽封拜王公以下遣使/就授皆用皇帝行璽若車駕行幸以直侍中佩信璽行)¶
(璽以從天子之信古曰璽今曰寳其用以玉其/封以泥皇后及太子之信曰寳其用以金也)凡大朝¶
<pb:KR3k0020_WYG_006-78b>¶
㑹則奉寳以進於御前車駕行幸則奉寳以從於黄鉞¶
之内(今无正朝㑹則進神寳及受命寳若行幸/則合八寶為五輦函籙封盛以從行在)凡國有¶
大事則出納符節辨其左右之異藏其左以頒其右以¶
合中外之契焉一曰銅魚符所以起軍旅易守長(两京/留守)¶
(若諸州軍折衝府諸處提兵鎮守/之所及宫總監皆給銅魚符也)二曰𫝊符所以給郵¶
驛通制命(两京留守及諸州若行軍所並給𫝊符諸應/給魚符及𫝊符者皆長官執其長官若被告)¶
(謀反大逆其魚符以付次/官無次官付受告之司)三曰隨身魚符所以明貴賤¶
徵召(親王及二品以上散官京官文武職官王公以上/都督刺史及火都督長史司馬諸都䕶並給隨身)¶
<pb:KR3k0020_WYG_006-79a>¶
(魚/符)四曰木契所以重鎮守慎出納(車駕巡幸皇太子監/國有兵馬受處分者)¶
(為木契若王公以下两京留守及諸州有兵馬受處分/并行軍所及鎮兵五百人以上馬五百疋以上征討亦)¶
(各給木契其在内在外/及行用法式並准魚符)五曰旌節(周禮掌節職曰凡邦/國之使節山國用虎)¶
(節土國用人節澤國用龍節皆金也又云道路用旌節/注云今漢使所擁是也漢書曰戾太子遭巫蠱事懼不)¶
(自明取使節發兵與丞相劉屈氂戰初漢節純赤以太/子符亦赤故更為黄旄加以相别蘇武在匃奴執漢節)¶
(毛落並/其事也)所以委良能假賞罰魚符之制王畿之内左三¶
右一王畿之外左五右一(左者在内右者在外用之日/從第一為首後事湏用以次)¶
(發之周/而復始)大事兼勅書(晉代留守將軍及軍發後更添兵/為新授都督御史及改替追喚别)¶
<pb:KR3k0020_WYG_006-79b>¶
(使若禁推請假勅許及别/勅觧任者皆須得勅書)小事但降符函封遣使合而¶
符之(應用魚符行下者尚書符録勅牒門下省奏請仍/預遣官典就門下省對封封内連冩勅符與魚左)¶
(同函封上用門下省印若/追右符函威封印亦若此)傳符之制太子監國曰雙龍¶
之符左右各十京都留守曰麟符左二十其右一十有¶
九東方曰青龍之符西方曰騶虞之符南方曰朱雀之¶
符北方曰𤣥武之符左四右三(左者進内右者付外應/執符文其兩京留守符)¶
(並進内若車駕廵幸/留守右符付留守)隨身魚符之制左二右一太子以¶
玉親王以金官庶以銅(皆題云某位姓名其官共有一/員者不須著姓名即以官名其)¶
<pb:KR3k0020_WYG_006-80a>¶
(曹司同者雖一員亦著姓名隨身者仍著姓名並以袋/盛其袋三品以上飾以金五品以上飾以銀六品以下)¶
(者飾以銅守五品以上者不佩魚若非時出使别勅召/檢校領兵在外不别給符契若須廻改處分者勘符同)¶
(然後/承用)佩以為飾刻姓名者去官而納焉不刻者傳而佩¶
之(若傳佩魚皆須逓相付/十日之内申報禮部)木契之制太子監國則王畿¶
之内左右各三王畿之外左右各五庶官鎮守則左右¶
各十旌節之制命大將帥及遣使於四方則請而假之¶
旌以專賞節以專殺¶
五代後唐同光中製寳一座文曰皇帝受命之寳晉天¶
<pb:KR3k0020_WYG_006-80b>¶
福三年製皇帝受命寳以受天明命惟徳允昌為文刻¶
四年製皇帝神寳周廣順三年内同製國寳二用白玉方¶
六寸螭虎紐詔馮道書寳文其一以皇帝承天命為文¶
其一以皇帝神寳為文¶
國朝傳其二寳太宗别製承天永命之寳寳用玉篆文¶
廣四寸九分厚二寸三分填以金盤龍紐係以暈錦大¶
綬赤小綬連玉環玉檢髙七寸廣二寸四分玉斗方二¶
寸四分厚一寸二分皆飾以金裹以紅錦加紅羅泥金¶
<pb:KR3k0020_WYG_006-81a>¶
夾帊納於小盝盝裝以金覆以麻暈褥飾以雜色玻璃¶
碧鈿石珊瑚金精石馬腦文盝二重皆装以金覆以紅¶
羅繡帊載以輿及行馬並飾以金又有方匙灰匙大筯¶
燭臺燭刀皆以金為之朝㑹則陳於御坐前大禮則别¶
於仗衞中毎上尊號有司製金寳以尊號為文雍熈三¶
年以天下合同之印為天下合同之寳中書奏覆&KR0250;流¶
内銓歴任三代狀用之御前之印為御前之寳樞密院¶
宣命諸司奏狀用之書詔之寳翰林詔勅引録勅牒牓¶
<pb:KR3k0020_WYG_006-81b>¶
用之至道三年皇帝受命寳以皇帝恭膺天命之寳為¶
文符寳郎大朝㑹則遣官攝事¶
頭可得璽不可得(前漢昭帝㓜冲霍光秉政殿中夜驚/光召符璽郎不與璽光奪之郎按劍)¶
(曰臣頭可得璽不可/得光壯之増秩二等)¶
　¶
　¶
　¶
　職官分紀卷六¶
